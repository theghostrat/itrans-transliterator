অ॒গ্নিমী॑ল়ে পু॒রোহি॑তং য॒জ্ঞস্য॑ দে॒বমৃ॒ত্বিজ॑ম্ ।
হোতা॑রং রত্ন॒ধাত॑মম্ ॥ ১\।০০১\।০১
অ॒গ্নিঃ পূর্বে॑ভি॒রৃষি॑ভি॒রীড্যো॒ নূত॑নৈরু॒ত ।
স দে॒বাঁ এহ ব॑ক্ষতি ॥ ১\।০০১\।০২
অ॒গ্নিনা॑ র॒যিম॑শ্নব॒ত্পোষ॑মে॒ব দি॒বেদি॑বে ।
য॒শস॑ং বী॒রব॑ত্তমম্ ॥ ১\।০০১\।০৩
অগ্নে॒ যং য॒জ্ঞম॑ধ্ব॒রং বি॒শ্বত॑ঃ পরি॒ভূরসি॑ ।
স ইদ্দে॒বেষু॑ গচ্ছতি ॥ ১\।০০১\।০৪
অ॒গ্নির্হোতা॑ ক॒বিক্র॑তুঃ স॒ত্যশ্চি॒ত্রশ্র॑বস্তমঃ ।
দে॒বো দে॒বেভি॒রা গ॑মত্ ॥ ১\।০০১\।০৫
যদ॒ঙ্গ দা॒শুষে॒ ত্বমগ্নে॑ ভ॒দ্রং ক॑রি॒ষ্যসি॑ ।
তবেত্তত্স॒ত্যম॑ঙ্গিরঃ ॥ ১\।০০১\।০৬
উপ॑ ত্বাগ্নে দি॒বেদি॑বে॒ দোষা॑বস্তর্ধি॒যা ব॒যম্ ।
নমো॒ ভর॑ন্ত॒ এম॑সি ॥ ১\।০০১\।০৭
রাজ॑ন্তমধ্ব॒রাণা॑ং গো॒পামৃ॒তস্য॒ দীদি॑বিম্ ।
বর্ধ॑মান॒ং স্বে দমে॑ ॥ ১\।০০১\।০৮
স ন॑ঃ পি॒তেব॑ সূ॒নবেঽগ্নে॑ সূপায॒নো ভ॑ব ।
সচ॑স্বা নঃ স্ব॒স্তযে॑ ॥ ১\।০০১\।০৯
বায॒বা যা॑হি দর্শতে॒মে সোমা॒ অর॑ংকৃতাঃ ।
তেষা॑ং পাহি শ্রু॒ধী হব॑ম্ ॥ ১\।০০২\।০১
বায॑ উ॒ক্থেভি॑র্জরন্তে॒ ত্বামচ্ছা॑ জরি॒তার॑ঃ ।
সু॒তসো॑মা অহ॒র্বিদ॑ঃ ॥ ১\।০০২\।০২
বাযো॒ তব॑ প্রপৃঞ্চ॒তী ধেনা॑ জিগাতি দা॒শুষে॑ ।
উ॒রূ॒চী সোম॑পীতযে ॥ ১\।০০২\।০৩
ইন্দ্র॑বাযূ ই॒মে সু॒তা উপ॒ প্রযো॑ভি॒রা গ॑তম্ ।
ইন্দ॑বো বামু॒শন্তি॒ হি ॥ ১\।০০২\।০৪
বায॒বিন্দ্র॑শ্চ চেতথঃ সু॒তানা॑ং বাজিনীবসূ ।
তাবা যা॑ত॒মুপ॑ দ্র॒বত্ ॥ ১\।০০২\।০৫
বায॒বিন্দ্র॑শ্চ সুন্ব॒ত আ যা॑ত॒মুপ॑ নিষ্কৃ॒তম্ ।
ম॒ক্ষ্বি১॒॑ত্থা ধি॒যা ন॑রা ॥ ১\।০০২\।০৬
মি॒ত্রং হু॑বে পূ॒তদ॑ক্ষ॒ং বরু॑ণং চ রি॒শাদ॑সম্ ।
ধিয॑ং ঘৃ॒তাচী॒ং সাধ॑ন্তা ॥ ১\।০০২\।০৭
ঋ॒তেন॑ মিত্রাবরুণাবৃতাবৃধাবৃতস্পৃশা ।
ক্রতু॑ং বৃ॒হন্ত॑মাশাথে ॥ ১\।০০২\।০৮
ক॒বী নো॑ মি॒ত্রাবরু॑ণা তুবিজা॒তা উ॑রু॒ক্ষযা॑ ।
দক্ষ॑ং দধাতে অ॒পস॑ম্ ॥ ১\।০০২\।০৯
অশ্বি॑না॒ যজ্ব॑রী॒রিষো॒ দ্রব॑ত্পাণী॒ শুভ॑স্পতী ।
পুরু॑ভুজা চন॒স্যত॑ম্ ॥ ১\।০০৩\।০১
অশ্বি॑না॒ পুরু॑দংসসা॒ নরা॒ শবী॑রযা ধি॒যা ।
ধিষ্ণ্যা॒ বন॑ত॒ং গির॑ঃ ॥ ১\।০০৩\।০২
দস্রা॑ যু॒বাক॑বঃ সু॒তা নাস॑ত্যা বৃ॒ক্তব॑র্হিষঃ ।
আ যা॑তং রুদ্রবর্তনী ॥ ১\।০০৩\।০৩
ইন্দ্রা যা॑হি চিত্রভানো সু॒তা ই॒মে ত্বা॒যব॑ঃ ।
অণ্বী॑ভি॒স্তনা॑ পূ॒তাস॑ঃ ॥ ১\।০০৩\।০৪
ইন্দ্রা যা॑হি ধি॒যেষি॒তো বিপ্র॑জূতঃ সু॒তাব॑তঃ ।
উপ॒ ব্রহ্মা॑ণি বা॒ঘত॑ঃ ॥ ১\।০০৩\।০৫
ইন্দ্রা যা॑হি॒ তূতু॑জান॒ উপ॒ ব্রহ্মা॑ণি হরিবঃ ।
সু॒তে দ॑ধিষ্ব ন॒শ্চন॑ঃ ॥ ১\।০০৩\।০৬
ওমা॑সশ্চর্ষণীধৃতো॒ বিশ্বে॑ দেবাস॒ আ গ॑ত ।
দা॒শ্বাংসো॑ দা॒শুষ॑ঃ সু॒তম্ ॥ ১\।০০৩\।০৭
বিশ্বে॑ দে॒বাসো॑ অ॒প্তুর॑ঃ সু॒তমা গ॑ন্ত॒ তূর্ণ॑যঃ ।
উ॒স্রা ই॑ব॒ স্বস॑রাণি ॥ ১\।০০৩\।০৮
বিশ্বে॑ দে॒বাসো॑ অ॒স্রিধ॒ এহি॑মাযাসো অ॒দ্রুহ॑ঃ ।
মেধ॑ং জুষন্ত॒ বহ্ন॑যঃ ॥ ১\।০০৩\।০৯
পা॒ব॒কা ন॒ঃ সর॑স্বতী॒ বাজে॑ভির্বা॒জিনী॑বতী ।
য॒জ্ঞং ব॑ষ্টু ধি॒যাব॑সুঃ ॥ ১\।০০৩\।১০
চো॒দ॒যি॒ত্রী সূ॒নৃতা॑না॒ং চেত॑ন্তী সুমতী॒নাম্ ।
য॒জ্ঞং দ॑ধে॒ সর॑স্বতী ॥ ১\।০০৩\।১১
ম॒হো অর্ণ॒ঃ সর॑স্বতী॒ প্র চে॑তযতি কে॒তুনা॑ ।
ধিযো॒ বিশ্বা॒ বি রা॑জতি ॥ ১\।০০৩\।১২
সু॒রূ॒প॒কৃ॒ত্নুমূ॒তযে॑ সু॒দুঘা॑মিব গো॒দুহে॑ ।
জু॒হূ॒মসি॒ দ্যবি॑দ্যবি ॥ ১\।০০৪\।০১
উপ॑ ন॒ঃ সব॒না গ॑হি॒ সোম॑স্য সোমপাঃ পিব ।
গো॒দা ইদ্রে॒বতো॒ মদ॑ঃ ॥ ১\।০০৪\।০২
অথা॑ তে॒ অন্ত॑মানাং বি॒দ্যাম॑ সুমতী॒নাম্ ।
মা নো॒ অতি॑ খ্য॒ আ গ॑হি ॥ ১\।০০৪\।০৩
পরে॑হি॒ বিগ্র॒মস্তৃ॑ত॒মিন্দ্র॑ং পৃচ্ছা বিপ॒শ্চিত॑ম্ ।
যস্তে॒ সখি॑ভ্য॒ আ বর॑ম্ ॥ ১\।০০৪\।০৪
উ॒ত ব্রু॑বন্তু নো॒ নিদো॒ নির॒ন্যত॑শ্চিদারত ।
দধা॑না॒ ইন্দ্র॒ ইদ্দুব॑ঃ ॥ ১\।০০৪\।০৫
উ॒ত ন॑ঃ সু॒ভগা॑ঁ অ॒রির্বো॒চেযু॑র্দস্ম কৃ॒ষ্টয॑ঃ ।
স্যামেদিন্দ্র॑স্য॒ শর্ম॑ণি ॥ ১\।০০৪\।০৬
এমা॒শুমা॒শবে॑ ভর যজ্ঞ॒শ্রিয॑ং নৃ॒মাদ॑নম্ ।
প॒ত॒যন্ম॑ন্দ॒যত্স॑খম্ ॥ ১\।০০৪\।০৭
অ॒স্য পী॒ত্বা শ॑তক্রতো ঘ॒নো বৃ॒ত্রাণা॑মভবঃ ।
প্রাবো॒ বাজে॑ষু বা॒জিন॑ম্ ॥ ১\।০০৪\।০৮
তং ত্বা॒ বাজে॑ষু বা॒জিন॑ং বা॒জযা॑মঃ শতক্রতো ।
ধনা॑নামিন্দ্র সা॒তযে॑ ॥ ১\।০০৪\।০৯
যো রা॒যো॒৩॒॑ঽবনি॑র্ম॒হান্সু॑পা॒রঃ সু॑ন্ব॒তঃ সখা॑ ।
তস্মা॒ ইন্দ্রা॑য গাযত ॥ ১\।০০৪\।১০
আ ত্বেতা॒ নি ষী॑দ॒তেন্দ্র॑ম॒ভি প্র গা॑যত ।
সখা॑য॒ঃ স্তোম॑বাহসঃ ॥ ১\।০০৫\।০১
পু॒রূ॒তম॑ং পুরূ॒ণামীশা॑ন॒ং বার্যা॑ণাম্ ।
ইন্দ্র॒ং সোমে॒ সচা॑ সু॒তে ॥ ১\।০০৫\।০২
স ঘা॑ নো॒ যোগ॒ আ ভু॑ব॒ত্স রা॒যে স পুর॑ংধ্যাম্ ।
গম॒দ্বাজে॑ভি॒রা স ন॑ঃ ॥ ১\।০০৫\।০৩
যস্য॑ স॒ংস্থে ন বৃ॒ণ্বতে॒ হরী॑ স॒মত্সু॒ শত্র॑বঃ ।
তস্মা॒ ইন্দ্রা॑য গাযত ॥ ১\।০০৫\।০৪
সু॒ত॒পাব্নে॑ সু॒তা ই॒মে শুচ॑যো যন্তি বী॒তযে॑ ।
সোমা॑সো॒ দধ্যা॑শিরঃ ॥ ১\।০০৫\।০৫
ত্বং সু॒তস্য॑ পী॒তযে॑ স॒দ্যো বৃ॒দ্ধো অ॑জাযথাঃ ।
ইন্দ্র॒ জ্যৈষ্ঠ্যা॑য সুক্রতো ॥ ১\।০০৫\।০৬
আ ত্বা॑ বিশন্ত্বা॒শব॒ঃ সোমা॑স ইন্দ্র গির্বণঃ ।
শং তে॑ সন্তু॒ প্রচে॑তসে ॥ ১\।০০৫\।০৭
ত্বাং স্তোমা॑ অবীবৃধ॒ন্ত্বামু॒ক্থা শ॑তক্রতো ।
ত্বাং ব॑র্ধন্তু নো॒ গির॑ঃ ॥ ১\।০০৫\।০৮
অক্ষি॑তোতিঃ সনেদি॒মং বাজ॒মিন্দ্র॑ঃ সহ॒স্রিণ॑ম্ ।
যস্মি॒ন্বিশ্বা॑নি॒ পৌংস্যা॑ ॥ ১\।০০৫\।০৯
মা নো॒ মর্তা॑ অ॒ভি দ্রু॑হন্ত॒নূনা॑মিন্দ্র গির্বণঃ ।
ঈশা॑নো যবযা ব॒ধম্ ॥ ১\।০০৫\।১০
যু॒ঞ্জন্তি॑ ব্র॒ধ্নম॑রু॒ষং চর॑ন্ত॒ং পরি॑ ত॒স্থুষ॑ঃ ।
রোচ॑ন্তে রোচ॒না দি॒বি ॥ ১\।০০৬\।০১
যু॒ঞ্জন্ত্য॑স্য॒ কাম্যা॒ হরী॒ বিপ॑ক্ষসা॒ রথে॑ ।
শোণা॑ ধৃ॒ষ্ণূ নৃ॒বাহ॑সা ॥ ১\।০০৬\।০২
কে॒তুং কৃ॒ণ্বন্ন॑কে॒তবে॒ পেশো॑ মর্যা অপে॒শসে॑ ।
সমু॒ষদ্ভি॑রজাযথাঃ ॥ ১\।০০৬\।০৩
আদহ॑ স্ব॒ধামনু॒ পুন॑র্গর্ভ॒ত্বমে॑রি॒রে ।
দধা॑না॒ নাম॑ য॒জ্ঞিয॑ম্ ॥ ১\।০০৬\।০৪
বী॒ল়ু চি॑দারুজ॒ত্নুভি॒র্গুহা॑ চিদিন্দ্র॒ বহ্নি॑ভিঃ ।
অবি॑ন্দ উ॒স্রিযা॒ অনু॑ ॥ ১\।০০৬\।০৫
দে॒ব॒যন্তো॒ যথা॑ ম॒তিমচ্ছা॑ বি॒দদ্ব॑সু॒ং গির॑ঃ ।
ম॒হাম॑নূষত শ্রু॒তম্ ॥ ১\।০০৬\।০৬
ইন্দ্রে॑ণ॒ সং হি দৃক্ষ॑সে সংজগ্মা॒নো অবি॑ভ্যুষা ।
ম॒ন্দূ স॑মা॒নব॑র্চসা ॥ ১\।০০৬\।০৭
অ॒ন॒ব॒দ্যৈর॒ভিদ্যু॑ভির্ম॒খঃ সহ॑স্বদর্চতি ।
গ॒ণৈরিন্দ্র॑স্য॒ কাম্যৈ॑ঃ ॥ ১\।০০৬\।০৮
অত॑ঃ পরিজ্ম॒ন্না গ॑হি দি॒বো বা॑ রোচ॒নাদধি॑ ।
সম॑স্মিন্নৃঞ্জতে॒ গির॑ঃ ॥ ১\।০০৬\।০৯
ই॒তো বা॑ সা॒তিমীম॑হে দি॒বো বা॒ পার্থি॑বা॒দধি॑ ।
ইন্দ্র॑ং ম॒হো বা॒ রজ॑সঃ ॥ ১\।০০৬\।১০
ইন্দ্র॒মিদ্গা॒থিনো॑ বৃ॒হদিন্দ্র॑ম॒র্কেভি॑র॒র্কিণ॑ঃ ।
ইন্দ্র॒ং বাণী॑রনূষত ॥ ১\।০০৭\।০১
ইন্দ্র॒ ইদ্ধর্যো॒ঃ সচা॒ সম্মি॑শ্ল॒ আ ব॑চো॒যুজা॑ ।
ইন্দ্রো॑ ব॒জ্রী হি॑র॒ণ্যয॑ঃ ॥ ১\।০০৭\।০২
ইন্দ্রো॑ দী॒র্ঘায॒ চক্ষ॑স॒ আ সূর্য॑ং রোহযদ্দি॒বি ।
বি গোভি॒রদ্রি॑মৈরযত্ ॥ ১\।০০৭\।০৩
ইন্দ্র॒ বাজে॑ষু নোঽব স॒হস্র॑প্রধনেষু চ ।
উ॒গ্র উ॒গ্রাভি॑রূ॒তিভি॑ঃ ॥ ১\।০০৭\।০৪
ইন্দ্র॑ং ব॒যং ম॑হাধ॒ন ইন্দ্র॒মর্ভে॑ হবামহে ।
যুজ॑ং বৃ॒ত্রেষু॑ ব॒জ্রিণ॑ম্ ॥ ১\।০০৭\।০৫
স নো॑ বৃষন্ন॒মুং চ॒রুং সত্রা॑দাব॒ন্নপা॑ বৃধি ।
অ॒স্মভ্য॒মপ্র॑তিষ্কুতঃ ॥ ১\।০০৭\।০৬
তু॒ঞ্জেতু॑ঞ্জে॒ য উত্ত॑রে॒ স্তোমা॒ ইন্দ্র॑স্য ব॒জ্রিণ॑ঃ ।
ন বি॑ন্ধে অস্য সুষ্টু॒তিম্ ॥ ১\।০০৭\।০৭
বৃষা॑ যূ॒থেব॒ বংস॑গঃ কৃ॒ষ্টীরি॑য॒র্ত্যোজ॑সা ।
ঈশা॑নো॒ অপ্র॑তিষ্কুতঃ ॥ ১\।০০৭\।০৮
য এক॑শ্চর্ষণী॒নাং বসূ॑নামির॒জ্যতি॑ ।
ইন্দ্র॒ঃ পঞ্চ॑ ক্ষিতী॒নাম্ ॥ ১\।০০৭\।০৯
ইন্দ্র॑ং বো বি॒শ্বত॒স্পরি॒ হবা॑মহে॒ জনে॑ভ্যঃ ।
অ॒স্মাক॑মস্তু॒ কেব॑লঃ ॥ ১\।০০৭\।১০
এন্দ্র॑ সান॒সিং র॒যিং স॒জিত্বা॑নং সদা॒সহ॑ম্ ।
বর্ষি॑ষ্ঠমূ॒তযে॑ ভর ॥ ১\।০০৮\।০১
নি যেন॑ মুষ্টিহ॒ত্যযা॒ নি বৃ॒ত্রা রু॒ণধা॑মহৈ ।
ত্বোতা॑সো॒ ন্যর্ব॑তা ॥ ১\।০০৮\।০২
ইন্দ্র॒ ত্বোতা॑স॒ আ ব॒যং বজ্র॑ং ঘ॒না দ॑দীমহি ।
জযে॑ম॒ সং যু॒ধি স্পৃধ॑ঃ ॥ ১\।০০৮\।০৩
ব॒যং শূরে॑ভি॒রস্তৃ॑ভি॒রিন্দ্র॒ ত্বযা॑ যু॒জা ব॒যম্ ।
সা॒স॒হ্যাম॑ পৃতন্য॒তঃ ॥ ১\।০০৮\।০৪
ম॒হাঁ ইন্দ্র॑ঃ প॒রশ্চ॒ নু ম॑হি॒ত্বম॑স্তু ব॒জ্রিণে॑ ।
দ্যৌর্ন প্র॑থি॒না শব॑ঃ ॥ ১\।০০৮\।০৫
স॒মো॒হে বা॒ য আশ॑ত॒ নর॑স্তো॒কস্য॒ সনি॑তৌ ।
বিপ্রা॑সো বা ধিযা॒যব॑ঃ ॥ ১\।০০৮\।০৬
যঃ কু॒ক্ষিঃ সো॑ম॒পাত॑মঃ সমু॒দ্র ই॑ব॒ পিন্ব॑তে ।
উ॒র্বীরাপো॒ ন কা॒কুদ॑ঃ ॥ ১\।০০৮\।০৭
এ॒বা হ্য॑স্য সূ॒নৃতা॑ বির॒প্শী গোম॑তী ম॒হী ।
প॒ক্বা শাখা॒ ন দা॒শুষে॑ ॥ ১\।০০৮\।০৮
এ॒বা হি তে॒ বিভূ॑তয ঊ॒তয॑ ইন্দ্র॒ মাব॑তে ।
স॒দ্যশ্চি॒ত্সন্তি॑ দা॒শুষে॑ ॥ ১\।০০৮\।০৯
এ॒বা হ্য॑স্য॒ কাম্যা॒ স্তোম॑ উ॒ক্থং চ॒ শংস্যা॑ ।
ইন্দ্রা॑য॒ সোম॑পীতযে ॥ ১\।০০৮\।১০
ইন্দ্রেহি॒ মত্স্যন্ধ॑সো॒ বিশ্বে॑ভিঃ সোম॒পর্ব॑ভিঃ ।
ম॒হাঁ অ॑ভি॒ষ্টিরোজ॑সা ॥ ১\।০০৯\।০১
এমে॑নং সৃজতা সু॒তে ম॒ন্দিমিন্দ্রা॑য ম॒ন্দিনে॑ ।
চক্রি॒ং বিশ্বা॑নি॒ চক্র॑যে ॥ ১\।০০৯\।০২
মত্স্বা॑ সুশিপ্র ম॒ন্দিভি॒ঃ স্তোমে॑ভির্বিশ্বচর্ষণে ।
সচৈ॒ষু সব॑নে॒ষ্বা ॥ ১\।০০৯\।০৩
অসৃ॑গ্রমিন্দ্র তে॒ গির॒ঃ প্রতি॒ ত্বামুদ॑হাসত ।
অজো॑ষা বৃষ॒ভং পতি॑ম্ ॥ ১\।০০৯\।০৪
সং চো॑দয চি॒ত্রম॒র্বাগ্রাধ॑ ইন্দ্র॒ বরে॑ণ্যম্ ।
অস॒দিত্তে॑ বি॒ভু প্র॒ভু ॥ ১\।০০৯\।০৫
অ॒স্মান্সু তত্র॑ চোদ॒যেন্দ্র॑ রা॒যে রভ॑স্বতঃ ।
তুবি॑দ্যুম্ন॒ যশ॑স্বতঃ ॥ ১\।০০৯\।০৬
সং গোম॑দিন্দ্র॒ বাজ॑বদ॒স্মে পৃ॒থু শ্রবো॑ বৃ॒হত্ ।
বি॒শ্বাযু॑র্ধে॒হ্যক্ষি॑তম্ ॥ ১\।০০৯\।০৭
অ॒স্মে ধে॑হি॒ শ্রবো॑ বৃ॒হদ্দ্যু॒ম্নং স॑হস্র॒সাত॑মম্ ।
ইন্দ্র॒ তা র॒থিনী॒রিষ॑ঃ ॥ ১\।০০৯\।০৮
বসো॒রিন্দ্র॒ং বসু॑পতিং গী॒র্ভির্গৃ॒ণন্ত॑ ঋ॒গ্মিয॑ম্ ।
হোম॒ গন্তা॑রমূ॒তযে॑ ॥ ১\।০০৯\।০৯
সু॒তেসু॑তে॒ ন্যো॑কসে বৃ॒হদ্বৃ॑হ॒ত এদ॒রিঃ ।
ইন্দ্রা॑য শূ॒ষম॑র্চতি ॥ ১\।০০৯\।১০
গায॑ন্তি ত্বা গায॒ত্রিণোঽর্চ॑ন্ত্য॒র্কম॒র্কিণ॑ঃ ।
ব্র॒হ্মাণ॑স্ত্বা শতক্রত॒ উদ্ব॒ংশমি॑ব যেমিরে ॥ ১\।০১০\।০১
যত্সানো॒ঃ সানু॒মারু॑হ॒দ্ভূর্যস্প॑ষ্ট॒ কর্ত্ব॑ম্ ।
তদিন্দ্রো॒ অর্থ॑ং চেততি যূ॒থেন॑ বৃ॒ষ্ণিরে॑জতি ॥ ১\।০১০\।০২
যু॒ক্ষ্বা হি কে॒শিনা॒ হরী॒ বৃষ॑ণা কক্ষ্য॒প্রা ।
অথা॑ ন ইন্দ্র সোমপা গি॒রামুপ॑শ্রুতিং চর ॥ ১\।০১০\।০৩
এহি॒ স্তোমা॑ঁ অ॒ভি স্ব॑রা॒ভি গৃ॑ণী॒হ্যা রু॑ব ।
ব্রহ্ম॑ চ নো বসো॒ সচেন্দ্র॑ য॒জ্ঞং চ॑ বর্ধয ॥ ১\।০১০\।০৪
উ॒ক্থমিন্দ্রা॑য॒ শংস্য॒ং বর্ধ॑নং পুরুনি॒ষ্ষিধে॑ ।
শ॒ক্রো যথা॑ সু॒তেষু॑ ণো রা॒রণ॑ত্স॒খ্যেষু॑ চ ॥ ১\।০১০\।০৫
তমিত্স॑খি॒ত্ব ঈ॑মহে॒ তং রা॒যে তং সু॒বীর্যে॑ ।
স শ॒ক্র উ॒ত ন॑ঃ শক॒দিন্দ্রো॒ বসু॒ দয॑মানঃ ॥ ১\।০১০\।০৬
সু॒বি॒বৃত॑ং সুনি॒রজ॒মিন্দ্র॒ ত্বাদা॑ত॒মিদ্যশ॑ঃ ।
গবা॒মপ॑ ব্র॒জং বৃ॑ধি কৃণু॒ষ্ব রাধো॑ অদ্রিবঃ ॥ ১\।০১০\।০৭
ন॒হি ত্বা॒ রোদ॑সী উ॒ভে ঋ॑ঘা॒যমা॑ণ॒মিন্ব॑তঃ ।
জেষ॒ঃ স্ব॑র্বতীর॒পঃ সং গা অ॒স্মভ্য॑ং ধূনুহি ॥ ১\।০১০\।০৮
আশ্রু॑ত্কর্ণ শ্রু॒ধী হব॒ং নূ চি॑দ্দধিষ্ব মে॒ গির॑ঃ ।
ইন্দ্র॒ স্তোম॑মি॒মং মম॑ কৃ॒ষ্বা যু॒জশ্চি॒দন্ত॑রম্ ॥ ১\।০১০\।০৯
বি॒দ্মা হি ত্বা॒ বৃষ॑ন্তম॒ং বাজে॑ষু হবন॒শ্রুত॑ম্ ।
বৃষ॑ন্তমস্য হূমহ ঊ॒তিং স॑হস্র॒সাত॑মাম্ ॥ ১\।০১০\।১০
আ তূ ন॑ ইন্দ্র কৌশিক মন্দসা॒নঃ সু॒তং পি॑ব ।
নব্য॒মাযু॒ঃ প্র সূ তি॑র কৃ॒ধী স॑হস্র॒সামৃষি॑ম্ ॥ ১\।০১০\।১১
পরি॑ ত্বা গির্বণো॒ গির॑ ই॒মা ভ॑বন্তু বি॒শ্বত॑ঃ ।
বৃ॒দ্ধাযু॒মনু॒ বৃদ্ধ॑যো॒ জুষ্টা॑ ভবন্তু॒ জুষ্ট॑যঃ ॥ ১\।০১০\।১২
ইন্দ্র॒ং বিশ্বা॑ অবীবৃধন্সমু॒দ্রব্য॑চস॒ং গির॑ঃ ।
র॒থীত॑মং র॒থীনা॒ং বাজা॑না॒ং সত্প॑তি॒ং পতি॑ম্ ॥ ১\।০১১\।০১
স॒খ্যে ত॑ ইন্দ্র বা॒জিনো॒ মা ভে॑ম শবসস্পতে ।
ত্বাম॒ভি প্র ণো॑নুমো॒ জেতা॑র॒মপ॑রাজিতম্ ॥ ১\।০১১\।০২
পূ॒র্বীরিন্দ্র॑স্য রা॒তযো॒ ন বি দ॑স্যন্ত্যূ॒তয॑ঃ ।
যদী॒ বাজ॑স্য॒ গোম॑তঃ স্তো॒তৃভ্যো॒ মংহ॑তে ম॒ঘম্ ॥ ১\।০১১\।০৩
পু॒রাং ভি॒ন্দুর্যুবা॑ ক॒বিরমি॑তৌজা অজাযত ।
ইন্দ্রো॒ বিশ্ব॑স্য॒ কর্ম॑ণো ধ॒র্তা ব॒জ্রী পু॑রুষ্টু॒তঃ ॥ ১\।০১১\।০৪
ত্বং ব॒লস্য॒ গোম॒তোঽপা॑বরদ্রিবো॒ বিল॑ম্ ।
ত্বাং দে॒বা অবি॑ভ্যুষস্তু॒জ্যমা॑নাস আবিষুঃ ॥ ১\।০১১\।০৫
তবা॒হং শূ॑র রা॒তিভি॒ঃ প্রত্যা॑য॒ং সিন্ধু॑মা॒বদ॑ন্ ।
উপা॑তিষ্ঠন্ত গির্বণো বি॒দুষ্টে॒ তস্য॑ কা॒রব॑ঃ ॥ ১\।০১১\।০৬
মা॒যাভি॑রিন্দ্র মা॒যিন॒ং ত্বং শুষ্ণ॒মবা॑তিরঃ ।
বি॒দুষ্টে॒ তস্য॒ মেধি॑রা॒স্তেষা॒ং শ্রবা॒ংস্যুত্তি॑র ॥ ১\।০১১\।০৭
ইন্দ্র॒মীশা॑ন॒মোজ॑সা॒ভি স্তোমা॑ অনূষত ।
স॒হস্র॒ং যস্য॑ রা॒তয॑ উ॒ত বা॒ সন্তি॒ ভূয॑সীঃ ॥ ১\।০১১\।০৮
অ॒গ্নিং দূ॒তং বৃ॑ণীমহে॒ হোতা॑রং বি॒শ্ববে॑দসম্ ।
অ॒স্য য॒জ্ঞস্য॑ সু॒ক্রতু॑ম্ ॥ ১\।০১২\।০১
অ॒গ্নিম॑গ্নি॒ং হবী॑মভি॒ঃ সদা॑ হবন্ত বি॒শ্পতি॑ম্ ।
হ॒ব্য॒বাহ॑ং পুরুপ্রি॒যম্ ॥ ১\।০১২\।০২
অগ্নে॑ দে॒বাঁ ই॒হা ব॑হ জজ্ঞা॒নো বৃ॒ক্তব॑র্হিষে ।
অসি॒ হোতা॑ ন॒ ঈড্য॑ঃ ॥ ১\।০১২\।০৩
তাঁ উ॑শ॒তো বি বো॑ধয॒ যদ॑গ্নে॒ যাসি॑ দূ॒ত্য॑ম্ ।
দে॒বৈরা স॑ত্সি ব॒র্হিষি॑ ॥ ১\।০১২\।০৪
ঘৃতা॑হবন দীদিব॒ঃ প্রতি॑ ষ্ম॒ রিষ॑তো দহ ।
অগ্নে॒ ত্বং র॑ক্ষ॒স্বিন॑ঃ ॥ ১\।০১২\।০৫
অ॒গ্নিনা॒গ্নিঃ সমি॑ধ্যতে ক॒বির্গৃ॒হপ॑তি॒র্যুবা॑ ।
হ॒ব্য॒বাড্জু॒হ্বা॑স্যঃ ॥ ১\।০১২\।০৬
ক॒বিম॒গ্নিমুপ॑ স্তুহি স॒ত্যধ॑র্মাণমধ্ব॒রে ।
দে॒বম॑মীব॒চাত॑নম্ ॥ ১\।০১২\।০৭
যস্ত্বাম॑গ্নে হ॒বিষ্প॑তির্দূ॒তং দে॑ব সপ॒র্যতি॑ ।
তস্য॑ স্ম প্রাবি॒তা ভ॑ব ॥ ১\।০১২\।০৮
যো অ॒গ্নিং দে॒ববী॑তযে হ॒বিষ্মা॑ঁ আ॒বিবা॑সতি ।
তস্মৈ॑ পাবক মৃল়য ॥ ১\।০১২\।০৯
স ন॑ঃ পাবক দীদি॒বোঽগ্নে॑ দে॒বাঁ ই॒হা ব॑হ ।
উপ॑ য॒জ্ঞং হ॒বিশ্চ॑ নঃ ॥ ১\।০১২\।১০
স ন॒ঃ স্তবা॑ন॒ আ ভ॑র গায॒ত্রেণ॒ নবী॑যসা ।
র॒যিং বী॒রব॑তী॒মিষ॑ম্ ॥ ১\।০১২\।১১
অগ্নে॑ শু॒ক্রেণ॑ শো॒চিষা॒ বিশ্বা॑ভির্দে॒বহূ॑তিভিঃ ।
ই॒মং স্তোম॑ং জুষস্ব নঃ ॥ ১\।০১২\।১২
সুস॑মিদ্ধো ন॒ আ ব॑হ দে॒বাঁ অ॑গ্নে হ॒বিষ্ম॑তে ।
হোত॑ঃ পাবক॒ যক্ষি॑ চ ॥ ১\।০১৩\।০১
মধু॑মন্তং তনূনপাদ্য॒জ্ঞং দে॒বেষু॑ নঃ কবে ।
অ॒দ্যা কৃ॑ণুহি বী॒তযে॑ ॥ ১\।০১৩\।০২
নরা॒শংস॑মি॒হ প্রি॒যম॒স্মিন্য॒জ্ঞ উপ॑ হ্বযে ।
মধু॑জিহ্বং হবি॒ষ্কৃত॑ম্ ॥ ১\।০১৩\।০৩
অগ্নে॑ সু॒খত॑মে॒ রথে॑ দে॒বাঁ ঈ॑ল়ি॒ত আ ব॑হ ।
অসি॒ হোতা॒ মনু॑র্হিতঃ ॥ ১\।০১৩\।০৪
স্তৃ॒ণী॒ত ব॒র্হিরা॑নু॒ষগ্ঘৃ॒তপৃ॑ষ্ঠং মনীষিণঃ ।
যত্রা॒মৃত॑স্য॒ চক্ষ॑ণম্ ॥ ১\।০১৩\।০৫
বি শ্র॑যন্তামৃতা॒বৃধো॒ দ্বারো॑ দে॒বীর॑স॒শ্চত॑ঃ ।
অ॒দ্যা নূ॒নং চ॒ যষ্ট॑বে ॥ ১\।০১৩\।০৬
নক্তো॒ষাসা॑ সু॒পেশ॑সা॒স্মিন্য॒জ্ঞ উপ॑ হ্বযে ।
ই॒দং নো॑ ব॒র্হিরা॒সদে॑ ॥ ১\।০১৩\।০৭
তা সু॑জি॒হ্বা উপ॑ হ্বযে॒ হোতা॑রা॒ দৈব্যা॑ ক॒বী ।
য॒জ্ঞং নো॑ যক্ষতামি॒মম্ ॥ ১\।০১৩\।০৮
ইল়া॒ সর॑স্বতী ম॒হী তি॒স্রো দে॒বীর্ম॑যো॒ভুব॑ঃ ।
ব॒র্হিঃ সী॑দন্ত্ব॒স্রিধ॑ঃ ॥ ১\।০১৩\।০৯
ই॒হ ত্বষ্টা॑রমগ্রি॒যং বি॒শ্বরূ॑প॒মুপ॑ হ্বযে ।
অ॒স্মাক॑মস্তু॒ কেব॑লঃ ॥ ১\।০১৩\।১০
অব॑ সৃজা বনস্পতে॒ দেব॑ দে॒বেভ্যো॑ হ॒বিঃ ।
প্র দা॒তুর॑স্তু॒ চেত॑নম্ ॥ ১\।০১৩\।১১
স্বাহা॑ য॒জ্ঞং কৃ॑ণোত॒নেন্দ্রা॑য॒ যজ্ব॑নো গৃ॒হে ।
তত্র॑ দে॒বাঁ উপ॑ হ্বযে ॥ ১\।০১৩\।১২
ঐভি॑রগ্নে॒ দুবো॒ গিরো॒ বিশ্বে॑ভি॒ঃ সোম॑পীতযে ।
দে॒বেভি॑র্যাহি॒ যক্ষি॑ চ ॥ ১\।০১৪\।০১
আ ত্বা॒ কণ্বা॑ অহূষত গৃ॒ণন্তি॑ বিপ্র তে॒ ধিয॑ঃ ।
দে॒বেভি॑রগ্ন॒ আ গ॑হি ॥ ১\।০১৪\।০২
ই॒ন্দ্র॒বা॒যূ বৃহ॒স্পতি॑ং মি॒ত্রাগ্নিং পূ॒ষণ॒ং ভগ॑ম্ ।
আ॒দি॒ত্যান্মারু॑তং গ॒ণম্ ॥ ১\।০১৪\।০৩
প্র বো॑ ভ্রিযন্ত॒ ইন্দ॑বো মত্স॒রা মা॑দযি॒ষ্ণব॑ঃ ।
দ্র॒প্সা মধ্ব॑শ্চমূ॒ষদ॑ঃ ॥ ১\।০১৪\।০৪
ঈল়॑তে॒ ত্বাম॑ব॒স্যব॒ঃ কণ্বা॑সো বৃ॒ক্তব॑র্হিষঃ ।
হ॒বিষ্ম॑ন্তো অর॒ংকৃত॑ঃ ॥ ১\।০১৪\।০৫
ঘৃ॒তপৃ॑ষ্ঠা মনো॒যুজো॒ যে ত্বা॒ বহ॑ন্তি॒ বহ্ন॑যঃ ।
আ দে॒বান্সোম॑পীতযে ॥ ১\।০১৪\।০৬
তান্যজ॑ত্রাঁ ঋতা॒বৃধোঽগ্নে॒ পত্নী॑বতস্কৃধি ।
মধ্ব॑ঃ সুজিহ্ব পাযয ॥ ১\।০১৪\।০৭
যে যজ॑ত্রা॒ য ঈড্যা॒স্তে তে॑ পিবন্তু জি॒হ্বযা॑ ।
মধো॑রগ্নে॒ বষ॑ট্কৃতি ॥ ১\।০১৪\।০৮
আকী॒ং সূর্য॑স্য রোচ॒নাদ্বিশ্বা॑ন্দে॒বাঁ উ॑ষ॒র্বুধ॑ঃ ।
বিপ্রো॒ হোতে॒হ ব॑ক্ষতি ॥ ১\।০১৪\।০৯
বিশ্বে॑ভিঃ সো॒ম্যং মধ্বগ্ন॒ ইন্দ্রে॑ণ বা॒যুনা॑ ।
পিবা॑ মি॒ত্রস্য॒ ধাম॑ভিঃ ॥ ১\।০১৪\।১০
ত্বং হোতা॒ মনু॑র্হি॒তোঽগ্নে॑ য॒জ্ঞেষু॑ সীদসি ।
সেমং নো॑ অধ্ব॒রং য॑জ ॥ ১\।০১৪\।১১
যু॒ক্ষ্বা হ্যরু॑ষী॒ রথে॑ হ॒রিতো॑ দেব রো॒হিত॑ঃ ।
তাভি॑র্দে॒বাঁ ই॒হা ব॑হ ॥ ১\।০১৪\।১২
ইন্দ্র॒ সোম॒ং পিব॑ ঋ॒তুনা ত্বা॑ বিশ॒ন্ত্বিন্দ॑বঃ ।
ম॒ত্স॒রাস॒স্তদো॑কসঃ ॥ ১\।০১৫\।০১
মরু॑ত॒ঃ পিব॑ত ঋ॒তুনা॑ পো॒ত্রাদ্য॒জ্ঞং পু॑নীতন ।
যূ॒যং হি ষ্ঠা সু॑দানবঃ ॥ ১\।০১৫\।০২
অ॒ভি য॒জ্ঞং গৃ॑ণীহি নো॒ গ্নাবো॒ নেষ্ট॒ঃ পিব॑ ঋ॒তুনা॑ ।
ত্বং হি র॑ত্ন॒ধা অসি॑ ॥ ১\।০১৫\।০৩
অগ্নে॑ দে॒বাঁ ই॒হা ব॑হ সা॒দযা॒ যোনি॑ষু ত্রি॒ষু ।
পরি॑ ভূষ॒ পিব॑ ঋ॒তুনা॑ ॥ ১\।০১৫\।০৪
ব্রাহ্ম॑ণাদিন্দ্র॒ রাধ॑স॒ঃ পিবা॒ সোম॑মৃ॒তূঁরনু॑ ।
তবেদ্ধি স॒খ্যমস্তৃ॑তম্ ॥ ১\।০১৫\।০৫
যু॒বং দক্ষ॑ং ধৃতব্রত॒ মিত্রা॑বরুণ দূ॒ল়ভ॑ম্ ।
ঋ॒তুনা॑ য॒জ্ঞমা॑শাথে ॥ ১\।০১৫\।০৬
দ্র॒বি॒ণো॒দা দ্রবি॑ণসো॒ গ্রাব॑হস্তাসো অধ্ব॒রে ।
য॒জ্ঞেষু॑ দে॒বমী॑ল়তে ॥ ১\।০১৫\।০৭
দ্র॒বি॒ণো॒দা দ॑দাতু নো॒ বসূ॑নি॒ যানি॑ শৃণ্বি॒রে ।
দে॒বেষু॒ তা ব॑নামহে ॥ ১\।০১৫\।০৮
দ্র॒বি॒ণো॒দাঃ পি॑পীষতি জু॒হোত॒ প্র চ॑ তিষ্ঠত ।
নে॒ষ্ট্রাদৃ॒তুভি॑রিষ্যত ॥ ১\।০১৫\।০৯
যত্ত্বা॑ তু॒রীয॑মৃ॒তুভি॒র্দ্রবি॑ণোদো॒ যজা॑মহে ।
অধ॑ স্মা নো দ॒দির্ভ॑ব ॥ ১\।০১৫\।১০
অশ্বি॑না॒ পিব॑ত॒ং মধু॒ দীদ্য॑গ্নী শুচিব্রতা ।
ঋ॒তুনা॑ যজ্ঞবাহসা ॥ ১\।০১৫\।১১
গার্হ॑পত্যেন সন্ত্য ঋ॒তুনা॑ যজ্ঞ॒নীর॑সি ।
দে॒বান্দে॑বয॒তে য॑জ ॥ ১\।০১৫\।১২
আ ত্বা॑ বহন্তু॒ হর॑যো॒ বৃষ॑ণ॒ং সোম॑পীতযে ।
ইন্দ্র॑ ত্বা॒ সূর॑চক্ষসঃ ॥ ১\।০১৬\।০১
ই॒মা ধা॒না ঘৃ॑ত॒স্নুবো॒ হরী॑ ই॒হোপ॑ বক্ষতঃ ।
ইন্দ্র॑ং সু॒খত॑মে॒ রথে॑ ॥ ১\।০১৬\।০২
ইন্দ্র॑ং প্রা॒তর্হ॑বামহ॒ ইন্দ্র॑ং প্রয॒ত্য॑ধ্ব॒রে ।
ইন্দ্র॒ং সোম॑স্য পী॒তযে॑ ॥ ১\।০১৬\।০৩
উপ॑ নঃ সু॒তমা গ॑হি॒ হরি॑ভিরিন্দ্র কে॒শিভি॑ঃ ।
সু॒তে হি ত্বা॒ হবা॑মহে ॥ ১\।০১৬\।০৪
সেমং ন॒ঃ স্তোম॒মা গ॒হ্যুপে॒দং সব॑নং সু॒তম্ ।
গৌ॒রো ন তৃ॑ষি॒তঃ পি॑ব ॥ ১\।০১৬\।০৫
ই॒মে সোমা॑স॒ ইন্দ॑বঃ সু॒তাসো॒ অধি॑ ব॒র্হিষি॑ ।
তাঁ ই॑ন্দ্র॒ সহ॑সে পিব ॥ ১\।০১৬\।০৬
অ॒যং তে॒ স্তোমো॑ অগ্রি॒যো হৃ॑দি॒স্পৃগ॑স্তু॒ শংত॑মঃ ।
অথা॒ সোম॑ং সু॒তং পি॑ব ॥ ১\।০১৬\।০৭
বিশ্ব॒মিত্সব॑নং সু॒তমিন্দ্রো॒ মদা॑য গচ্ছতি ।
বৃ॒ত্র॒হা সোম॑পীতযে ॥ ১\।০১৬\।০৮
সেমং ন॒ঃ কাম॒মা পৃ॑ণ॒ গোভি॒রশ্বৈ॑ঃ শতক্রতো ।
স্তবা॑ম ত্বা স্বা॒ধ্য॑ঃ ॥ ১\।০১৬\।০৯
ইন্দ্রা॒বরু॑ণযোর॒হং স॒ম্রাজো॒রব॒ আ বৃ॑ণে ।
তা নো॑ মৃল়াত ঈ॒দৃশে॑ ॥ ১\।০১৭\।০১
গন্তা॑রা॒ হি স্থোঽব॑সে॒ হব॒ং বিপ্র॑স্য॒ মাব॑তঃ ।
ধ॒র্তারা॑ চর্ষণী॒নাম্ ॥ ১\।০১৭\।০২
অ॒নু॒কা॒মং ত॑র্পযেথা॒মিন্দ্রা॑বরুণ রা॒য আ ।
তা বা॒ং নেদি॑ষ্ঠমীমহে ॥ ১\।০১৭\।০৩
যু॒বাকু॒ হি শচী॑নাং যু॒বাকু॑ সুমতী॒নাম্ ।
ভূ॒যাম॑ বাজ॒দাব্না॑ম্ ॥ ১\।০১৭\।০৪
ইন্দ্র॑ঃ সহস্র॒দাব্না॒ং বরু॑ণ॒ঃ শংস্যা॑নাম্ ।
ক্রতু॑র্ভবত্যু॒ক্থ্য॑ঃ ॥ ১\।০১৭\।০৫
তযো॒রিদব॑সা ব॒যং স॒নেম॒ নি চ॑ ধীমহি ।
স্যাদু॒ত প্র॒রেচ॑নম্ ॥ ১\।০১৭\।০৬
ইন্দ্রা॑বরুণ বাম॒হং হু॒বে চি॒ত্রায॒ রাধ॑সে ।
অ॒স্মান্সু জি॒গ্যুষ॑স্কৃতম্ ॥ ১\।০১৭\।০৭
ইন্দ্রা॑বরুণ॒ নূ নু বা॒ং সিষা॑সন্তীষু ধী॒ষ্বা ।
অ॒স্মভ্য॒ং শর্ম॑ যচ্ছতম্ ॥ ১\।০১৭\।০৮
প্র বা॑মশ্নোতু সুষ্টু॒তিরিন্দ্রা॑বরুণ॒ যাং হু॒বে ।
যামৃ॒ধাথে॑ স॒ধস্তু॑তিম্ ॥ ১\।০১৭\।০৯
সো॒মান॒ং স্বর॑ণং কৃণু॒হি ব্র॑হ্মণস্পতে ।
ক॒ক্ষীব॑ন্ত॒ং য ঔ॑শি॒জঃ ॥ ১\।০১৮\।০১
যো রে॒বান্যো অ॑মীব॒হা ব॑সু॒বিত্পু॑ষ্টি॒বর্ধ॑নঃ ।
স ন॑ঃ সিষক্তু॒ যস্তু॒রঃ ॥ ১\।০১৮\।০২
মা ন॒ঃ শংসো॒ অর॑রুষো ধূ॒র্তিঃ প্রণ॒ঙ্মর্ত্য॑স্য ।
রক্ষা॑ ণো ব্রহ্মণস্পতে ॥ ১\।০১৮\।০৩
স ঘা॑ বী॒রো ন রি॑ষ্যতি॒ যমিন্দ্রো॒ ব্রহ্ম॑ণ॒স্পতি॑ঃ ।
সোমো॑ হি॒নোতি॒ মর্ত্য॑ম্ ॥ ১\।০১৮\।০৪
ত্বং তং ব্র॑হ্মণস্পতে॒ সোম॒ ইন্দ্র॑শ্চ॒ মর্ত্য॑ম্ ।
দক্ষি॑ণা পা॒ত্বংহ॑সঃ ॥ ১\।০১৮\।০৫
সদ॑স॒স্পতি॒মদ্ভু॑তং প্রি॒যমিন্দ্র॑স্য॒ কাম্য॑ম্ ।
স॒নিং মে॒ধাম॑যাসিষম্ ॥ ১\।০১৮\।০৬
যস্মা॑দৃ॒তে ন সিধ্য॑তি য॒জ্ঞো বি॑প॒শ্চিত॑শ্চ॒ন ।
স ধী॒নাং যোগ॑মিন্বতি ॥ ১\।০১৮\।০৭
আদৃ॑ধ্নোতি হ॒বিষ্কৃ॑তি॒ং প্রাঞ্চ॑ং কৃণোত্যধ্ব॒রম্ ।
হোত্রা॑ দে॒বেষু॑ গচ্ছতি ॥ ১\।০১৮\।০৮
নরা॒শংস॑ং সু॒ধৃষ্ট॑ম॒মপ॑শ্যং স॒প্রথ॑স্তমম্ ।
দি॒বো ন সদ্ম॑মখসম্ ॥ ১\।০১৮\।০৯
প্রতি॒ ত্যং চারু॑মধ্ব॒রং গো॑পী॒থায॒ প্র হূ॑যসে ।
ম॒রুদ্ভি॑রগ্ন॒ আ গ॑হি ॥ ১\।০১৯\।০১
ন॒হি দে॒বো ন মর্ত্যো॑ ম॒হস্তব॒ ক্রতু॑ং প॒রঃ ।
ম॒রুদ্ভি॑রগ্ন॒ আ গ॑হি ॥ ১\।০১৯\।০২
যে ম॒হো রজ॑সো বি॒দুর্বিশ্বে॑ দে॒বাসো॑ অ॒দ্রুহ॑ঃ ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৩
য উ॒গ্রা অ॒র্কমা॑নৃ॒চুরনা॑ধৃষ্টাস॒ ওজ॑সা ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৪
যে শু॒ভ্রা ঘো॒রব॑র্পসঃ সুক্ষ॒ত্রাসো॑ রি॒শাদ॑সঃ ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৫
যে নাক॒স্যাধি॑ রোচ॒নে দি॒বি দে॒বাস॒ আস॑তে ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৬
য ঈ॒ঙ্খয॑ন্তি॒ পর্ব॑তান্তি॒রঃ স॑মু॒দ্রম॑র্ণ॒বম্ ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৭
আ যে ত॒ন্বন্তি॑ র॒শ্মিভি॑স্তি॒রঃ স॑মু॒দ্রমোজ॑সা ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৮
অ॒ভি ত্বা॑ পূ॒র্বপী॑তযে সৃ॒জামি॑ সো॒ম্যং মধু॑ ।
ম॒রুদ্ভি॑রগ্ন॒ আ গ॑হি ॥ ১\।০১৯\।০৯
অ॒যং দে॒বায॒ জন্ম॑নে॒ স্তোমো॒ বিপ্রে॑ভিরাস॒যা ।
অকা॑রি রত্ন॒ধাত॑মঃ ॥ ১\।০২০\।০১
য ইন্দ্রা॑য বচো॒যুজা॑ তত॒ক্ষুর্মন॑সা॒ হরী॑ ।
শমী॑ভির্য॒জ্ঞমা॑শত ॥ ১\।০২০\।০২
তক্ষ॒ন্নাস॑ত্যাভ্যা॒ং পরি॑জ্মানং সু॒খং রথ॑ম্ ।
তক্ষ॑ন্ধে॒নুং স॑ব॒র্দুঘা॑ম্ ॥ ১\।০২০\।০৩
যুবা॑না পি॒তরা॒ পুন॑ঃ স॒ত্যম॑ন্ত্রা ঋজূ॒যব॑ঃ ।
ঋ॒ভবো॑ বি॒ষ্ট্য॑ক্রত ॥ ১\।০২০\।০৪
সং বো॒ মদা॑সো অগ্ম॒তেন্দ্রে॑ণ চ ম॒রুত্ব॑তা ।
আ॒দি॒ত্যেভি॑শ্চ॒ রাজ॑ভিঃ ॥ ১\।০২০\।০৫
উ॒ত ত্যং চ॑ম॒সং নব॒ং ত্বষ্টু॑র্দে॒বস্য॒ নিষ্কৃ॑তম্ ।
অক॑র্ত চ॒তুর॒ঃ পুন॑ঃ ॥ ১\।০২০\।০৬
তে নো॒ রত্না॑নি ধত্তন॒ ত্রিরা সাপ্তা॑নি সুন্ব॒তে ।
এক॑মেকং সুশ॒স্তিভি॑ঃ ॥ ১\।০২০\।০৭
অধা॑রযন্ত॒ বহ্ন॒যোঽভ॑জন্ত সুকৃ॒ত্যযা॑ ।
ভা॒গং দে॒বেষু॑ য॒জ্ঞিয॑ম্ ॥ ১\।০২০\।০৮
ই॒হেন্দ্রা॒গ্নী উপ॑ হ্বযে॒ তযো॒রিত্স্তোম॑মুশ্মসি ।
তা সোম॑ং সোম॒পাত॑মা ॥ ১\।০২১\।০১
তা য॒জ্ঞেষু॒ প্র শ॑ংসতেন্দ্রা॒গ্নী শু॑ম্ভতা নরঃ ।
তা গা॑য॒ত্রেষু॑ গাযত ॥ ১\।০২১\।০২
তা মি॒ত্রস্য॒ প্রশ॑স্তয ইন্দ্রা॒গ্নী তা হ॑বামহে ।
সো॒ম॒পা সোম॑পীতযে ॥ ১\।০২১\।০৩
উ॒গ্রা সন্তা॑ হবামহ॒ উপে॒দং সব॑নং সু॒তম্ ।
ই॒ন্দ্রা॒গ্নী এহ গ॑চ্ছতাম্ ॥ ১\।০২১\।০৪
তা ম॒হান্তা॒ সদ॒স্পতী॒ ইন্দ্রা॑গ্নী॒ রক্ষ॑ উব্জতম্ ।
অপ্র॑জাঃ সন্ত্ব॒ত্রিণ॑ঃ ॥ ১\।০২১\।০৫
তেন॑ স॒ত্যেন॑ জাগৃত॒মধি॑ প্রচে॒তুনে॑ প॒দে ।
ইন্দ্রা॑গ্নী॒ শর্ম॑ যচ্ছতম্ ॥ ১\।০২১\।০৬
প্রা॒ত॒র্যুজা॒ বি বো॑ধযা॒শ্বিনা॒বেহ গ॑চ্ছতাম্ ।
অ॒স্য সোম॑স্য পী॒তযে॑ ॥ ১\।০২২\।০১
যা সু॒রথা॑ র॒থীত॑মো॒ভা দে॒বা দি॑বি॒স্পৃশা॑ ।
অ॒শ্বিনা॒ তা হ॑বামহে ॥ ১\।০২২\।০২
যা বা॒ং কশা॒ মধু॑ম॒ত্যশ্বি॑না সূ॒নৃতা॑বতী ।
তযা॑ য॒জ্ঞং মি॑মিক্ষতম্ ॥ ১\।০২২\।০৩
ন॒হি বা॒মস্তি॑ দূর॒কে যত্রা॒ রথে॑ন॒ গচ্ছ॑থঃ ।
অশ্বি॑না সো॒মিনো॑ গৃ॒হম্ ॥ ১\।০২২\।০৪
হির॑ণ্যপাণিমূ॒তযে॑ সবি॒তার॒মুপ॑ হ্বযে ।
স চেত্তা॑ দে॒বতা॑ প॒দম্ ॥ ১\।০২২\।০৫
অ॒পাং নপা॑ত॒মব॑সে সবি॒তার॒মুপ॑ স্তুহি ।
তস্য॑ ব্র॒তান্যু॑শ্মসি ॥ ১\।০২২\।০৬
বি॒ভ॒ক্তার॑ং হবামহে॒ বসো॑শ্চি॒ত্রস্য॒ রাধ॑সঃ ।
স॒বি॒তার॑ং নৃ॒চক্ষ॑সম্ ॥ ১\।০২২\।০৭
সখা॑য॒ আ নি ষী॑দত সবি॒তা স্তোম্যো॒ নু ন॑ঃ ।
দাতা॒ রাধা॑ংসি শুম্ভতি ॥ ১\।০২২\।০৮
অগ্নে॒ পত্নী॑রি॒হা ব॑হ দে॒বানা॑মুশ॒তীরুপ॑ ।
ত্বষ্টা॑র॒ং সোম॑পীতযে ॥ ১\।০২২\।০৯
আ গ্না অ॑গ্ন ই॒হাব॑সে॒ হোত্রা॑ং যবিষ্ঠ॒ ভার॑তীম্ ।
বরূ॑ত্রীং ধি॒ষণা॑ং বহ ॥ ১\।০২২\।১০
অ॒ভি নো॑ দে॒বীরব॑সা ম॒হঃ শর্ম॑ণা নৃ॒পত্নী॑ঃ ।
অচ্ছি॑ন্নপত্রাঃ সচন্তাম্ ॥ ১\।০২২\।১১
ই॒হেন্দ্রা॒ণীমুপ॑ হ্বযে বরুণা॒নীং স্ব॒স্তযে॑ ।
অ॒গ্নাযী॒ং সোম॑পীতযে ॥ ১\।০২২\।১২
ম॒হী দ্যৌঃ পৃ॑থি॒বী চ॑ ন ই॒মং য॒জ্ঞং মি॑মিক্ষতাম্ ।
পি॒পৃ॒তাং নো॒ ভরী॑মভিঃ ॥ ১\।০২২\।১৩
তযো॒রিদ্ঘৃ॒তব॒ত্পযো॒ বিপ্রা॑ রিহন্তি ধী॒তিভি॑ঃ ।
গ॒ন্ধ॒র্বস্য॑ ধ্রু॒বে প॒দে ॥ ১\।০২২\।১৪
স্যো॒না পৃ॑থিবি ভবানৃক্ষ॒রা নি॒বেশ॑নী ।
যচ্ছা॑ ন॒ঃ শর্ম॑ স॒প্রথ॑ঃ ॥ ১\।০২২\।১৫
অতো॑ দে॒বা অ॑বন্তু নো॒ যতো॒ বিষ্ণু॑র্বিচক্র॒মে ।
পৃ॒থি॒ব্যাঃ স॒প্ত ধাম॑ভিঃ ॥ ১\।০২২\।১৬
ই॒দং বিষ্ণু॒র্বি চ॑ক্রমে ত্রে॒ধা নি দ॑ধে প॒দম্ ।
সমূ॑ল়্হমস্য পাংসু॒রে ॥ ১\।০২২\।১৭
ত্রীণি॑ প॒দা বি চ॑ক্রমে॒ বিষ্ণু॑র্গো॒পা অদা॑ভ্যঃ ।
অতো॒ ধর্মা॑ণি ধা॒রয॑ন্ ॥ ১\।০২২\।১৮
বিষ্ণো॒ঃ কর্মা॑ণি পশ্যত॒ যতো॑ ব্র॒তানি॑ পস্প॒শে ।
ইন্দ্র॑স্য॒ যুজ্য॒ঃ সখা॑ ॥ ১\।০২২\।১৯
তদ্বিষ্ণো॑ঃ পর॒মং প॒দং সদা॑ পশ্যন্তি সূ॒রয॑ঃ ।
দি॒বী॑ব॒ চক্ষু॒রাত॑তম্ ॥ ১\।০২২\।২০
তদ্বিপ্রা॑সো বিপ॒ন্যবো॑ জাগৃ॒বাংস॒ঃ সমি॑ন্ধতে ।
বিষ্ণো॒র্যত্প॑র॒মং প॒দম্ ॥ ১\।০২২\।২১
তী॒ব্রাঃ সোমা॑স॒ আ গ॑হ্যা॒শীর্ব॑ন্তঃ সু॒তা ই॒মে ।
বাযো॒ তান্প্রস্থি॑তান্পিব ॥ ১\।০২৩\।০১
উ॒ভা দে॒বা দি॑বি॒স্পৃশে॑ন্দ্রবা॒যূ হ॑বামহে ।
অ॒স্য সোম॑স্য পী॒তযে॑ ॥ ১\।০২৩\।০২
ই॒ন্দ্র॒বা॒যূ ম॑নো॒জুবা॒ বিপ্রা॑ হবন্ত ঊ॒তযে॑ ।
স॒হ॒স্রা॒ক্ষা ধি॒যস্পতী॑ ॥ ১\।০২৩\।০৩
মি॒ত্রং ব॒যং হ॑বামহে॒ বরু॑ণ॒ং সোম॑পীতযে ।
জ॒জ্ঞা॒না পূ॒তদ॑ক্ষসা ॥ ১\।০২৩\।০৪
ঋ॒তেন॒ যাবৃ॑তা॒বৃধা॑বৃ॒তস্য॒ জ্যোতি॑ষ॒স্পতী॑ ।
তা মি॒ত্রাবরু॑ণা হুবে ॥ ১\।০২৩\।০৫
বরু॑ণঃ প্রাবি॒তা ভু॑বন্মি॒ত্রো বিশ্বা॑ভিরূ॒তিভি॑ঃ ।
কর॑তাং নঃ সু॒রাধ॑সঃ ॥ ১\।০২৩\।০৬
ম॒রুত্ব॑ন্তং হবামহ॒ ইন্দ্র॒মা সোম॑পীতযে ।
স॒জূর্গ॒ণেন॑ তৃম্পতু ॥ ১\।০২৩\।০৭
ইন্দ্র॑জ্যেষ্ঠা॒ মরু॑দ্গণা॒ দেবা॑স॒ঃ পূষ॑রাতযঃ ।
বিশ্বে॒ মম॑ শ্রুতা॒ হব॑ম্ ॥ ১\।০২৩\।০৮
হ॒ত বৃ॒ত্রং সু॑দানব॒ ইন্দ্রে॑ণ॒ সহ॑সা যু॒জা ।
মা নো॑ দু॒ঃশংস॑ ঈশত ॥ ১\।০২৩\।০৯
বিশ্বা॑ন্দে॒বান্হ॑বামহে ম॒রুত॒ঃ সোম॑পীতযে ।
উ॒গ্রা হি পৃশ্নি॑মাতরঃ ॥ ১\।০২৩\।১০
জয॑তামিব তন্য॒তুর্ম॒রুতা॑মেতি ধৃষ্ণু॒যা ।
যচ্ছুভ॑ং যা॒থনা॑ নরঃ ॥ ১\।০২৩\।১১
হ॒স্কা॒রাদ্বি॒দ্যুত॒স্পর্যতো॑ জা॒তা অ॑বন্তু নঃ ।
ম॒রুতো॑ মৃল়যন্তু নঃ ॥ ১\।০২৩\।১২
আ পূ॑ষঞ্চি॒ত্রব॑র্হিষ॒মাঘৃ॑ণে ধ॒রুণ॑ং দি॒বঃ ।
আজা॑ ন॒ষ্টং যথা॑ প॒শুম্ ॥ ১\।০২৩\।১৩
পূ॒ষা রাজা॑ন॒মাঘৃ॑ণি॒রপ॑গূল়্হ॒ং গুহা॑ হি॒তম্ ।
অবি॑ন্দচ্চি॒ত্রব॑র্হিষম্ ॥ ১\।০২৩\।১৪
উ॒তো স মহ্য॒মিন্দু॑ভি॒ঃ ষড্যু॒ক্তাঁ অ॑নু॒সেষি॑ধত্ ।
গোভি॒র্যব॒ং ন চ॑র্কৃষত্ ॥ ১\।০২৩\।১৫
অ॒ম্বযো॑ য॒ন্ত্যধ্ব॑ভির্জা॒মযো॑ অধ্বরীয॒তাম্ ।
পৃ॒ঞ্চ॒তীর্মধু॑না॒ পয॑ঃ ॥ ১\।০২৩\।১৬
অ॒মূর্যা উপ॒ সূর্যে॒ যাভি॑র্বা॒ সূর্য॑ঃ স॒হ ।
তা নো॑ হিন্বন্ত্বধ্ব॒রম্ ॥ ১\।০২৩\।১৭
অ॒পো দে॒বীরুপ॑ হ্বযে॒ যত্র॒ গাব॒ঃ পিব॑ন্তি নঃ ।
সিন্ধু॑ভ্য॒ঃ কর্ত্ব॑ং হ॒বিঃ ॥ ১\।০২৩\।১৮
অ॒প্স্ব১॒॑ন্তর॒মৃত॑ম॒প্সু ভে॑ষ॒জম॒পামু॒ত প্রশ॑স্তযে ।
দেবা॒ ভব॑ত বা॒জিন॑ঃ ॥ ১\।০২৩\।১৯
অ॒প্সু মে॒ সোমো॑ অব্রবীদ॒ন্তর্বিশ্বা॑নি ভেষ॒জা ।
অ॒গ্নিং চ॑ বি॒শ্বশ॑ম্ভুব॒মাপ॑শ্চ বি॒শ্বভে॑ষজীঃ ॥ ১\।০২৩\।২০
আপ॑ঃ পৃণী॒ত ভে॑ষ॒জং বরূ॑থং ত॒ন্বে॒৩॒॑ মম॑ ।
জ্যোক্চ॒ সূর্য॑ং দৃ॒শে ॥ ১\।০২৩\।২১
ই॒দমা॑প॒ঃ প্র ব॑হত॒ যত্কিং চ॑ দুরি॒তং মযি॑ ।
যদ্বা॒হম॑ভিদু॒দ্রোহ॒ যদ্বা॑ শে॒প উ॒তানৃ॑তম্ ॥ ১\।০২৩\।২২
আপো॑ অ॒দ্যান্ব॑চারিষ॒ং রসে॑ন॒ সম॑গস্মহি ।
পয॑স্বানগ্ন॒ আ গ॑হি॒ তং মা॒ সং সৃ॑জ॒ বর্চ॑সা ॥ ১\।০২৩\।২৩
সং মা॑গ্নে॒ বর্চ॑সা সৃজ॒ সং প্র॒জযা॒ সমাযু॑ষা ।
বি॒দ্যুর্মে॑ অস্য দে॒বা ইন্দ্রো॑ বিদ্যাত্স॒হ ঋষি॑ভিঃ ॥ ১\।০২৩\।২৪
কস্য॑ নূ॒নং ক॑ত॒মস্যা॒মৃতা॑না॒ং মনা॑মহে॒ চারু॑ দে॒বস্য॒ নাম॑ ।
কো নো॑ ম॒হ্যা অদি॑তযে॒ পুন॑র্দাত্পি॒তর॑ং চ দৃ॒শেয॑ং মা॒তর॑ং চ ॥ ১\।০২৪\।০১
অ॒গ্নের্ব॒যং প্র॑থ॒মস্যা॒মৃতা॑না॒ং মনা॑মহে॒ চারু॑ দে॒বস্য॒ নাম॑ ।
স নো॑ ম॒হ্যা অদি॑তযে॒ পুন॑র্দাত্পি॒তর॑ং চ দৃ॒শেয॑ং মা॒তর॑ং চ ॥ ১\।০২৪\।০২
অ॒ভি ত্বা॑ দেব সবিত॒রীশা॑ন॒ং বার্যা॑ণাম্ ।
সদা॑বন্ভা॒গমী॑মহে ॥ ১\।০২৪\।০৩
যশ্চি॒দ্ধি ত॑ ই॒ত্থা ভগ॑ঃ শশমা॒নঃ পু॒রা নি॒দঃ ।
অ॒দ্বে॒ষো হস্ত॑যোর্দ॒ধে ॥ ১\।০২৪\।০৪
ভগ॑ভক্তস্য তে ব॒যমুদ॑শেম॒ তবাব॑সা ।
মূ॒র্ধান॑ং রা॒য আ॒রভে॑ ॥ ১\।০২৪\।০৫
ন॒হি তে॑ ক্ষ॒ত্রং ন সহো॒ ন ম॒ন্যুং বয॑শ্চ॒নামী প॒তয॑ন্ত আ॒পুঃ ।
নেমা আপো॑ অনিমি॒ষং চর॑ন্তী॒র্ন যে বাত॑স্য প্রমি॒নন্ত্যভ্ব॑ম্ ॥ ১\।০২৪\।০৬
অ॒বু॒ধ্নে রাজা॒ বরু॑ণো॒ বন॑স্যো॒র্ধ্বং স্তূপ॑ং দদতে পূ॒তদ॑ক্ষঃ ।
নী॒চীনা॑ঃ স্থুরু॒পরি॑ বু॒ধ্ন এ॑ষাম॒স্মে অ॒ন্তর্নিহি॑তাঃ কে॒তব॑ঃ স্যুঃ ॥ ১\।০২৪\।০৭
উ॒রুং হি রাজা॒ বরু॑ণশ্চ॒কার॒ সূর্যা॑য॒ পন্থা॒মন্বে॑ত॒বা উ॑ ।
অ॒পদে॒ পাদা॒ প্রতি॑ধাতবেঽকরু॒তাপ॑ব॒ক্তা হৃ॑দযা॒বিধ॑শ্চিত্ ॥ ১\।০২৪\।০৮
শ॒তং তে॑ রাজন্ভি॒ষজ॑ঃ স॒হস্র॑মু॒র্বী গ॑ভী॒রা সু॑ম॒তিষ্টে॑ অস্তু ।
বাধ॑স্ব দূ॒রে নিরৃ॑তিং পরা॒চৈঃ কৃ॒তং চি॒দেন॒ঃ প্র মু॑মুগ্ধ্য॒স্মত্ ॥ ১\।০২৪\।০৯
অ॒মী য ঋক্ষা॒ নিহি॑তাস উ॒চ্চা নক্ত॒ং দদৃ॑শ্রে॒ কুহ॑ চি॒দ্দিবে॑যুঃ ।
অদ॑ব্ধানি॒ বরু॑ণস্য ব্র॒তানি॑ বি॒চাক॑শচ্চ॒ন্দ্রমা॒ নক্ত॑মেতি ॥ ১\।০২৪\।১০
তত্ত্বা॑ যামি॒ ব্রহ্ম॑ণা॒ বন্দ॑মান॒স্তদা শা॑স্তে॒ যজ॑মানো হ॒বির্ভি॑ঃ ।
অহে॑ল়মানো বরুণে॒হ বো॒ধ্যুরু॑শংস॒ মা ন॒ আযু॒ঃ প্র মো॑ষীঃ ॥ ১\।০২৪\।১১
তদিন্নক্ত॒ং তদ্দিবা॒ মহ্য॑মাহু॒স্তদ॒যং কেতো॑ হৃ॒দ আ বি চ॑ষ্টে ।
শুন॒ঃশেপো॒ যমহ্ব॑দ্গৃভী॒তঃ সো অ॒স্মান্রাজা॒ বরু॑ণো মুমোক্তু ॥ ১\।০২৪\।১২
শুন॒ঃশেপো॒ হ্যহ্ব॑দ্গৃভী॒তস্ত্রি॒ষ্বা॑দি॒ত্যং দ্রু॑প॒দেষু॑ ব॒দ্ধঃ ।
অবৈ॑ন॒ং রাজা॒ বরু॑ণঃ সসৃজ্যাদ্বি॒দ্বাঁ অদ॑ব্ধো॒ বি মু॑মোক্তু॒ পাশা॑ন্ ॥ ১\।০২৪\।১৩
অব॑ তে॒ হেল়ো॑ বরুণ॒ নমো॑ভি॒রব॑ য॒জ্ঞেভি॑রীমহে হ॒বির্ভি॑ঃ ।
ক্ষয॑ন্ন॒স্মভ্য॑মসুর প্রচেতা॒ রাজ॒ন্নেনা॑ংসি শিশ্রথঃ কৃ॒তানি॑ ॥ ১\।০২৪\।১৪
উদু॑ত্ত॒মং ব॑রুণ॒ পাশ॑ম॒স্মদবা॑ধ॒মং বি ম॑ধ্য॒মং শ্র॑থায ।
অথা॑ ব॒যমা॑দিত্য ব্র॒তে তবানা॑গসো॒ অদি॑তযে স্যাম ॥ ১\।০২৪\।১৫
যচ্চি॒দ্ধি তে॒ বিশো॑ যথা॒ প্র দে॑ব বরুণ ব্র॒তম্ ।
মি॒নী॒মসি॒ দ্যবি॑দ্যবি ॥ ১\।০২৫\।০১
মা নো॑ ব॒ধায॑ হ॒ত্নবে॑ জিহীল়া॒নস্য॑ রীরধঃ ।
মা হৃ॑ণা॒নস্য॑ ম॒ন্যবে॑ ॥ ১\।০২৫\।০২
বি মৃ॑ল়ী॒কায॑ তে॒ মনো॑ র॒থীরশ্ব॒ং ন সংদি॑তম্ ।
গী॒র্ভির্ব॑রুণ সীমহি ॥ ১\।০২৫\।০৩
পরা॒ হি মে॒ বিম॑ন্যব॒ঃ পত॑ন্তি॒ বস্য॑ইষ্টযে ।
বযো॒ ন ব॑স॒তীরুপ॑ ॥ ১\।০২৫\।০৪
ক॒দা ক্ষ॑ত্র॒শ্রিয॒ং নর॒মা বরু॑ণং করামহে ।
মৃ॒ল়ী॒কাযো॑রু॒চক্ষ॑সম্ ॥ ১\।০২৫\।০৫
তদিত্স॑মা॒নমা॑শাতে॒ বেন॑ন্তা॒ ন প্র যু॑চ্ছতঃ ।
ধৃ॒তব্র॑তায দা॒শুষে॑ ॥ ১\।০২৫\।০৬
বেদা॒ যো বী॒নাং প॒দম॒ন্তরি॑ক্ষেণ॒ পত॑তাম্ ।
বেদ॑ না॒বঃ স॑মু॒দ্রিয॑ঃ ॥ ১\।০২৫\।০৭
বেদ॑ মা॒সো ধৃ॒তব্র॑তো॒ দ্বাদ॑শ প্র॒জাব॑তঃ ।
বেদা॒ য উ॑প॒জায॑তে ॥ ১\।০২৫\।০৮
বেদ॒ বাত॑স্য বর্ত॒নিমু॒রোরৃ॒ষ্বস্য॑ বৃহ॒তঃ ।
বেদা॒ যে অ॒ধ্যাস॑তে ॥ ১\।০২৫\।০৯
নি ষ॑সাদ ধৃ॒তব্র॑তো॒ বরু॑ণঃ প॒স্ত্যা॒৩॒॑স্বা ।
সাম্রা॑জ্যায সু॒ক্রতু॑ঃ ॥ ১\।০২৫\।১০
অতো॒ বিশ্বা॒ন্যদ্ভু॑তা চিকি॒ত্বাঁ অ॒ভি প॑শ্যতি ।
কৃ॒তানি॒ যা চ॒ কর্ত্বা॑ ॥ ১\।০২৫\।১১
স নো॑ বি॒শ্বাহা॑ সু॒ক্রতু॑রাদি॒ত্যঃ সু॒পথা॑ করত্ ।
প্র ণ॒ আযূ॑ংষি তারিষত্ ॥ ১\।০২৫\।১২
বিভ্র॑দ্দ্রা॒পিং হি॑র॒ণ্যয॒ং বরু॑ণো বস্ত নি॒র্ণিজ॑ম্ ।
পরি॒ স্পশো॒ নি ষে॑দিরে ॥ ১\।০২৫\।১৩
ন যং দিপ্স॑ন্তি দি॒প্সবো॒ ন দ্রুহ্বা॑ণো॒ জনা॑নাম্ ।
ন দে॒বম॒ভিমা॑তযঃ ॥ ১\।০২৫\।১৪
উ॒ত যো মানু॑ষে॒ষ্বা যশ॑শ্চ॒ক্রে অসা॒ম্যা ।
অ॒স্মাক॑মু॒দরে॒ষ্বা ॥ ১\।০২৫\।১৫
পরা॑ মে যন্তি ধী॒তযো॒ গাবো॒ ন গব্যূ॑তী॒রনু॑ ।
ই॒চ্ছন্তী॑রুরু॒চক্ষ॑সম্ ॥ ১\।০২৫\।১৬
সং নু বো॑চাবহৈ॒ পুন॒র্যতো॑ মে॒ মধ্বাভৃ॑তম্ ।
হোতে॑ব॒ ক্ষদ॑সে প্রি॒যম্ ॥ ১\।০২৫\।১৭
দর্শ॒ং নু বি॒শ্বদ॑র্শত॒ং দর্শ॒ং রথ॒মধি॒ ক্ষমি॑ ।
এ॒তা জু॑ষত মে॒ গির॑ঃ ॥ ১\।০২৫\।১৮
ই॒মং মে॑ বরুণ শ্রুধী॒ হব॑ম॒দ্যা চ॑ মৃল়য ।
ত্বাম॑ব॒স্যুরা চ॑কে ॥ ১\।০২৫\।১৯
ত্বং বিশ্ব॑স্য মেধির দি॒বশ্চ॒ গ্মশ্চ॑ রাজসি ।
স যাম॑নি॒ প্রতি॑ শ্রুধি ॥ ১\।০২৫\।২০
উদু॑ত্ত॒মং মু॑মুগ্ধি নো॒ বি পাশ॑ং মধ্য॒মং চৃ॑ত ।
অবা॑ধ॒মানি॑ জী॒বসে॑ ॥ ১\।০২৫\।২১
বসি॑ষ্বা॒ হি মি॑যেধ্য॒ বস্ত্রা॑ণ্যূর্জাং পতে ।
সেমং নো॑ অধ্ব॒রং য॑জ ॥ ১\।০২৬\।০১
নি নো॒ হোতা॒ বরে॑ণ্য॒ঃ সদা॑ যবিষ্ঠ॒ মন্ম॑ভিঃ ।
অগ্নে॑ দি॒বিত্ম॑তা॒ বচ॑ঃ ॥ ১\।০২৬\।০২
আ হি ষ্মা॑ সূ॒নবে॑ পি॒তাপির্যজ॑ত্যা॒পযে॑ ।
সখা॒ সখ্যে॒ বরে॑ণ্যঃ ॥ ১\।০২৬\।০৩
আ নো॑ ব॒র্হী রি॒শাদ॑সো॒ বরু॑ণো মি॒ত্রো অ॑র্য॒মা ।
সীদ॑ন্তু॒ মনু॑ষো যথা ॥ ১\।০২৬\।০৪
পূর্ব্য॑ হোতর॒স্য নো॒ মন্দ॑স্ব স॒খ্যস্য॑ চ ।
ই॒মা উ॒ ষু শ্রু॑ধী॒ গির॑ঃ ॥ ১\।০২৬\।০৫
যচ্চি॒দ্ধি শশ্ব॑তা॒ তনা॑ দে॒বংদে॑ব॒ং যজা॑মহে ।
ত্বে ইদ্ধূ॑যতে হ॒বিঃ ॥ ১\।০২৬\।০৬
প্রি॒যো নো॑ অস্তু বি॒শ্পতি॒র্হোতা॑ ম॒ন্দ্রো বরে॑ণ্যঃ ।
প্রি॒যাঃ স্ব॒গ্নযো॑ ব॒যম্ ॥ ১\।০২৬\।০৭
স্ব॒গ্নযো॒ হি বার্য॑ং দে॒বাসো॑ দধি॒রে চ॑ নঃ ।
স্ব॒গ্নযো॑ মনামহে ॥ ১\।০২৬\।০৮
অথা॑ ন উ॒ভযে॑ষা॒মমৃ॑ত॒ মর্ত্যা॑নাম্ ।
মি॒থঃ স॑ন্তু॒ প্রশ॑স্তযঃ ॥ ১\।০২৬\।০৯
বিশ্বে॑ভিরগ্নে অ॒গ্নিভি॑রি॒মং য॒জ্ঞমি॒দং বচ॑ঃ ।
চনো॑ ধাঃ সহসো যহো ॥ ১\।০২৬\।১০
অশ্ব॒ং ন ত্বা॒ বার॑বন্তং ব॒ন্দধ্যা॑ অ॒গ্নিং নমো॑ভিঃ ।
স॒ম্রাজ॑ন্তমধ্ব॒রাণা॑ম্ ॥ ১\।০২৭\।০১
স ঘা॑ নঃ সূ॒নুঃ শব॑সা পৃ॒থুপ্র॑গামা সু॒শেব॑ঃ ।
মী॒ঢ্বাঁ অ॒স্মাক॑ং বভূযাত্ ॥ ১\।০২৭\।০২
স নো॑ দূ॒রাচ্চা॒সাচ্চ॒ নি মর্ত্যা॑দঘা॒যোঃ ।
পা॒হি সদ॒মিদ্বি॒শ্বাযু॑ঃ ॥ ১\।০২৭\।০৩
ই॒মমূ॒ ষু ত্বম॒স্মাক॑ং স॒নিং গা॑য॒ত্রং নব্যা॑ংসম্ ।
অগ্নে॑ দে॒বেষু॒ প্র বো॑চঃ ॥ ১\।০২৭\।০৪
আ নো॑ ভজ পর॒মেষ্বা বাজে॑ষু মধ্য॒মেষু॑ ।
শিক্ষা॒ বস্বো॒ অন্ত॑মস্য ॥ ১\।০২৭\।০৫
বি॒ভ॒ক্তাসি॑ চিত্রভানো॒ সিন্ধো॑রূ॒র্মা উ॑পা॒ক আ ।
স॒দ্যো দা॒শুষে॑ ক্ষরসি ॥ ১\।০২৭\।০৬
যম॑গ্নে পৃ॒ত্সু মর্ত্য॒মবা॒ বাজে॑ষু॒ যং জু॒নাঃ ।
স যন্তা॒ শশ্ব॑তী॒রিষ॑ঃ ॥ ১\।০২৭\।০৭
নকি॑রস্য সহন্ত্য পর্যে॒তা কয॑স্য চিত্ ।
বাজো॑ অস্তি শ্র॒বায্য॑ঃ ॥ ১\।০২৭\।০৮
স বাজ॑ং বি॒শ্বচ॑র্ষণি॒রর্ব॑দ্ভিরস্তু॒ তরু॑তা ।
বিপ্রে॑ভিরস্তু॒ সনি॑তা ॥ ১\।০২৭\।০৯
জরা॑বোধ॒ তদ্বি॑বিড্ঢি বি॒শেবি॑শে য॒জ্ঞিযা॑য ।
স্তোম॑ং রু॒দ্রায॒ দৃশী॑কম্ ॥ ১\।০২৭\।১০
স নো॑ ম॒হাঁ অ॑নিমা॒নো ধূ॒মকে॑তুঃ পুরুশ্চ॒ন্দ্রঃ ।
ধি॒যে বাজা॑য হিন্বতু ॥ ১\।০২৭\।১১
স রে॒বাঁ ই॑ব বি॒শ্পতি॒র্দৈব্য॑ঃ কে॒তুঃ শৃ॑ণোতু নঃ ।
উ॒ক্থৈর॒গ্নির্বৃ॒হদ্ভা॑নুঃ ॥ ১\।০২৭\।১২
নমো॑ ম॒হদ্ভ্যো॒ নমো॑ অর্ভ॒কেভ্যো॒ নমো॒ যুব॑ভ্যো॒ নম॑ আশি॒নেভ্য॑ঃ ।
যজা॑ম দে॒বান্যদি॑ শ॒ক্নবা॑ম॒ মা জ্যায॑স॒ঃ শংস॒মা বৃ॑ক্ষি দেবাঃ ॥ ১\।০২৭\।১৩
যত্র॒ গ্রাবা॑ পৃ॒থুবু॑ধ্ন ঊ॒র্ধ্বো ভব॑তি॒ সোত॑বে ।
উ॒লূখ॑লসুতানা॒মবেদ্বি॑ন্দ্র জল্গুলঃ ॥ ১\।০২৮\।০১
যত্র॒ দ্বাবি॑ব জ॒ঘনা॑ধিষব॒ণ্যা॑ কৃ॒তা ।
উ॒লূখ॑লসুতানা॒মবেদ্বি॑ন্দ্র জল্গুলঃ ॥ ১\।০২৮\।০২
যত্র॒ নার্য॑পচ্য॒বমু॑পচ্য॒বং চ॒ শিক্ষ॑তে ।
উ॒লূখ॑লসুতানা॒মবেদ্বি॑ন্দ্র জল্গুলঃ ॥ ১\।০২৮\।০৩
যত্র॒ মন্থা॑ং বিব॒ধ্নতে॑ র॒শ্মীন্যমি॑ত॒বা ই॑ব ।
উ॒লূখ॑লসুতানা॒মবেদ্বি॑ন্দ্র জল্গুলঃ ॥ ১\।০২৮\।০৪
যচ্চি॒দ্ধি ত্বং গৃ॒হেগৃ॑হ॒ উলূ॑খলক যু॒জ্যসে॑ ।
ই॒হ দ্যু॒মত্ত॑মং বদ॒ জয॑তামিব দুন্দু॒ভিঃ ॥ ১\।০২৮\।০৫
উ॒ত স্ম॑ তে বনস্পতে॒ বাতো॒ বি বা॒ত্যগ্র॒মিত্ ।
অথো॒ ইন্দ্রা॑য॒ পাত॑বে সু॒নু সোম॑মুলূখল ॥ ১\।০২৮\।০৬
আ॒য॒জী বা॑জ॒সাত॑মা॒ তা হ্যু১॒॑চ্চা বি॑জর্ভৃ॒তঃ ।
হরী॑ ই॒বান্ধা॑ংসি॒ বপ্স॑তা ॥ ১\।০২৮\।০৭
তা নো॑ অ॒দ্য ব॑নস্পতী ঋ॒ষ্বাবৃ॒ষ্বেভি॑ঃ সো॒তৃভি॑ঃ ।
ইন্দ্রা॑য॒ মধু॑মত্সুতম্ ॥ ১\।০২৮\।০৮
উচ্ছি॒ষ্টং চ॒ম্বো॑র্ভর॒ সোম॑ং প॒বিত্র॒ আ সৃ॑জ ।
নি ধে॑হি॒ গোরধি॑ ত্ব॒চি ॥ ১\।০২৮\।০৯
যচ্চি॒দ্ধি স॑ত্য সোমপা অনাশ॒স্তা ই॑ব॒ স্মসি॑ ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০১
শিপ্রি॑ন্বাজানাং পতে॒ শচী॑ব॒স্তব॑ দ॒ংসনা॑ ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০২
নি ষ্বা॑পযা মিথূ॒দৃশা॑ স॒স্তামবু॑ধ্যমানে ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০৩
স॒সন্তু॒ ত্যা অরা॑তযো॒ বোধ॑ন্তু শূর রা॒তয॑ঃ ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০৪
সমি॑ন্দ্র গর্দ॒ভং মৃ॑ণ নু॒বন্ত॑ং পা॒পযা॑মু॒যা ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০৫
পতা॑তি কুণ্ডৃ॒ণাচ্যা॑ দূ॒রং বাতো॒ বনা॒দধি॑ ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০৬
সর্ব॑ং পরিক্রো॒শং জ॑হি জ॒ম্ভযা॑ কৃকদা॒শ্ব॑ম্ ।
আ তূ ন॑ ইন্দ্র শংসয॒ গোষ্বশ্বে॑ষু শু॒ভ্রিষু॑ স॒হস্রে॑ষু তুবীমঘ ॥ ১\।০২৯\।০৭
আ ব॒ ইন্দ্র॒ং ক্রিবি॑ং যথা বাজ॒যন্ত॑ঃ শ॒তক্র॑তুম্ ।
মংহি॑ষ্ঠং সিঞ্চ॒ ইন্দু॑ভিঃ ॥ ১\।০৩০\।০১
শ॒তং বা॒ যঃ শুচী॑নাং স॒হস্র॑ং বা॒ সমা॑শিরাম্ ।
এদু॑ নি॒ম্নং ন রী॑যতে ॥ ১\।০৩০\।০২
সং যন্মদা॑য শু॒ষ্মিণ॑ এ॒না হ্য॑স্যো॒দরে॑ ।
স॒মু॒দ্রো ন ব্যচো॑ দ॒ধে ॥ ১\।০৩০\।০৩
অ॒যমু॑ তে॒ সম॑তসি ক॒পোত॑ ইব গর্ভ॒ধিম্ ।
বচ॒স্তচ্চি॑ন্ন ওহসে ॥ ১\।০৩০\।০৪
স্তো॒ত্রং রা॑ধানাং পতে॒ গির্বা॑হো বীর॒ যস্য॑ তে ।
বিভূ॑তিরস্তু সূ॒নৃতা॑ ॥ ১\।০৩০\।০৫
ঊ॒র্ধ্বস্তি॑ষ্ঠা ন ঊ॒তযে॒ঽস্মিন্বাজে॑ শতক্রতো ।
সম॒ন্যেষু॑ ব্রবাবহৈ ॥ ১\।০৩০\।০৬
যোগে॑যোগে ত॒বস্ত॑র॒ং বাজে॑বাজে হবামহে ।
সখা॑য॒ ইন্দ্র॑মূ॒তযে॑ ॥ ১\।০৩০\।০৭
আ ঘা॑ গম॒দ্যদি॒ শ্রব॑ত্সহ॒স্রিণী॑ভিরূ॒তিভি॑ঃ ।
বাজে॑ভি॒রুপ॑ নো॒ হব॑ম্ ॥ ১\।০৩০\।০৮
অনু॑ প্র॒ত্নস্যৌক॑সো হু॒বে তু॑বিপ্র॒তিং নর॑ম্ ।
যং তে॒ পূর্ব॑ং পি॒তা হু॒বে ॥ ১\।০৩০\।০৯
তং ত্বা॑ ব॒যং বি॑শ্ববা॒রা শা॑স্মহে পুরুহূত ।
সখে॑ বসো জরি॒তৃভ্য॑ঃ ॥ ১\।০৩০\।১০
অ॒স্মাক॑ং শি॒প্রিণী॑না॒ং সোম॑পাঃ সোম॒পাব্না॑ম্ ।
সখে॑ বজ্রি॒ন্সখী॑নাম্ ॥ ১\।০৩০\।১১
তথা॒ তদ॑স্তু সোমপা॒ঃ সখে॑ বজ্রি॒ন্তথা॑ কৃণু ।
যথা॑ ত উ॒শ্মসী॒ষ্টযে॑ ॥ ১\।০৩০\।১২
রে॒বতী॑র্নঃ সধ॒মাদ॒ ইন্দ্রে॑ সন্তু তু॒বিবা॑জাঃ ।
ক্ষু॒মন্তো॒ যাভি॒র্মদে॑ম ॥ ১\।০৩০\।১৩
আ ঘ॒ ত্বাবা॒ন্ত্মনা॒প্তঃ স্তো॒তৃভ্যো॑ ধৃষ্ণবিযা॒নঃ ।
ঋ॒ণোরক্ষ॒ং ন চ॒ক্র্যো॑ঃ ॥ ১\।০৩০\।১৪
আ যদ্দুব॑ঃ শতক্রত॒বা কাম॑ং জরিতৄ॒ণাম্ ।
ঋ॒ণোরক্ষ॒ং ন শচী॑ভিঃ ॥ ১\।০৩০\।১৫
শশ্ব॒দিন্দ্র॒ঃ পোপ্রু॑থদ্ভির্জিগায॒ নান॑দদ্ভি॒ঃ শাশ্ব॑সদ্ভি॒র্ধনা॑নি ।
স নো॑ হিরণ্যর॒থং দ॒ংসনা॑বা॒ন্স ন॑ঃ সনি॒তা স॒নযে॒ স নো॑ঽদাত্ ॥ ১\।০৩০\।১৬
আশ্বি॑না॒বশ্বা॑বত্যে॒ষা যা॑ত॒ং শবী॑রযা ।
গোম॑দ্দস্রা॒ হির॑ণ্যবত্ ॥ ১\।০৩০\।১৭
স॒মা॒নযো॑জনো॒ হি বা॒ং রথো॑ দস্রা॒বম॑র্ত্যঃ ।
স॒মু॒দ্রে অ॑শ্বি॒নেয॑তে ॥ ১\।০৩০\।১৮
ন্য১॒॑ঘ্ন্যস্য॑ মূ॒র্ধনি॑ চ॒ক্রং রথ॑স্য যেমথুঃ ।
পরি॒ দ্যাম॒ন্যদী॑যতে ॥ ১\।০৩০\।১৯
কস্ত॑ উষঃ কধপ্রিযে ভু॒জে মর্তো॑ অমর্ত্যে ।
কং ন॑ক্ষসে বিভাবরি ॥ ১\।০৩০\।২০
ব॒যং হি তে॒ অম॑ন্ম॒হ্যান্তা॒দা প॑রা॒কাত্ ।
অশ্বে॒ ন চি॑ত্রে অরুষি ॥ ১\।০৩০\।২১
ত্বং ত্যেভি॒রা গ॑হি॒ বাজে॑ভির্দুহিতর্দিবঃ ।
অ॒স্মে র॒যিং নি ধা॑রয ॥ ১\।০৩০\।২২
ত্বম॑গ্নে প্রথ॒মো অঙ্গি॑রা॒ ঋষি॑র্দে॒বো দে॒বানা॑মভবঃ শি॒বঃ সখা॑ ।
তব॑ ব্র॒তে ক॒বযো॑ বিদ্ম॒নাপ॒সোঽজা॑যন্ত ম॒রুতো॒ ভ্রাজ॑দৃষ্টযঃ ॥ ১\।০৩১\।০১
ত্বম॑গ্নে প্রথ॒মো অঙ্গি॑রস্তমঃ ক॒বির্দে॒বানা॒ং পরি॑ ভূষসি ব্র॒তম্ ।
বি॒ভুর্বিশ্ব॑স্মৈ॒ ভুব॑নায॒ মেধি॑রো দ্বিমা॒তা শ॒যুঃ ক॑তি॒ধা চি॑দা॒যবে॑ ॥ ১\।০৩১\।০২
ত্বম॑গ্নে প্রথ॒মো মা॑ত॒রিশ্ব॑ন আ॒বির্ভ॑ব সুক্রতূ॒যা বি॒বস্ব॑তে ।
অরে॑জেতা॒ং রোদ॑সী হোতৃ॒বূর্যেঽস॑ঘ্নোর্ভা॒রময॑জো ম॒হো ব॑সো ॥ ১\।০৩১\।০৩
ত্বম॑গ্নে॒ মন॑বে॒ দ্যাম॑বাশযঃ পুরূ॒রব॑সে সু॒কৃতে॑ সু॒কৃত্ত॑রঃ ।
শ্বা॒ত্রেণ॒ যত্পি॒ত্রোর্মুচ্য॑সে॒ পর্যা ত্বা॒ পূর্ব॑মনয॒ন্নাপ॑র॒ং পুন॑ঃ ॥ ১\।০৩১\।০৪
ত্বম॑গ্নে বৃষ॒ভঃ পু॑ষ্টি॒বর্ধ॑ন॒ উদ্য॑তস্রুচে ভবসি শ্র॒বায্য॑ঃ ।
য আহু॑তি॒ং পরি॒ বেদা॒ বষ॑ট্কৃতি॒মেকা॑যু॒রগ্রে॒ বিশ॑ আ॒বিবা॑সসি ॥ ১\।০৩১\।০৫
ত্বম॑গ্নে বৃজি॒নব॑র্তনি॒ং নর॒ং সক্ম॑ন্পিপর্ষি বি॒দথে॑ বিচর্ষণে ।
যঃ শূর॑সাতা॒ পরি॑তক্ম্যে॒ ধনে॑ দ॒ভ্রেভি॑শ্চি॒ত্সমৃ॑তা॒ হংসি॒ ভূয॑সঃ ॥ ১\।০৩১\।০৬
ত্বং তম॑গ্নে অমৃত॒ত্ব উ॑ত্ত॒মে মর্ত॑ং দধাসি॒ শ্রব॑সে দি॒বেদি॑বে ।
যস্তা॑তৃষা॒ণ উ॒ভযা॑য॒ জন্ম॑নে॒ ময॑ঃ কৃ॒ণোষি॒ প্রয॒ আ চ॑ সূ॒রযে॑ ॥ ১\।০৩১\।০৭
ত্বং নো॑ অগ্নে স॒নযে॒ ধনা॑নাং য॒শস॑ং কা॒রুং কৃ॑ণুহি॒ স্তবা॑নঃ ।
ঋ॒ধ্যাম॒ কর্মা॒পসা॒ নবে॑ন দে॒বৈর্দ্যা॑বাপৃথিবী॒ প্রাব॑তং নঃ ॥ ১\।০৩১\।০৮
ত্বং নো॑ অগ্নে পি॒ত্রোরু॒পস্থ॒ আ দে॒বো দে॒বেষ্ব॑নবদ্য॒ জাগৃ॑বিঃ ।
ত॒নূ॒কৃদ্বো॑ধি॒ প্রম॑তিশ্চ কা॒রবে॒ ত্বং ক॑ল্যাণ॒ বসু॒ বিশ্ব॒মোপি॑ষে ॥ ১\।০৩১\।০৯
ত্বম॑গ্নে॒ প্রম॑তি॒স্ত্বং পি॒তাসি॑ ন॒স্ত্বং ব॑য॒স্কৃত্তব॑ জা॒মযো॑ ব॒যম্ ।
সং ত্বা॒ রায॑ঃ শ॒তিন॒ঃ সং স॑হ॒স্রিণ॑ঃ সু॒বীর॑ং যন্তি ব্রত॒পাম॑দাভ্য ॥ ১\।০৩১\।১০
ত্বাম॑গ্নে প্রথ॒মমা॒যুমা॒যবে॑ দে॒বা অ॑কৃণ্ব॒ন্নহু॑ষস্য বি॒শ্পতি॑ম্ ।
ইল়া॑মকৃণ্ব॒ন্মনু॑ষস্য॒ শাস॑নীং পি॒তুর্যত্পু॒ত্রো মম॑কস্য॒ জায॑তে ॥ ১\।০৩১\।১১
ত্বং নো॑ অগ্নে॒ তব॑ দেব পা॒যুভি॑র্ম॒ঘোনো॑ রক্ষ ত॒ন্ব॑শ্চ বন্দ্য ।
ত্রা॒তা তো॒কস্য॒ তন॑যে॒ গবা॑ম॒স্যনি॑মেষ॒ং রক্ষ॑মাণ॒স্তব॑ ব্র॒তে ॥ ১\।০৩১\।১২
ত্বম॑গ্নে॒ যজ্য॑বে পা॒যুরন্ত॑রোঽনিষ॒ঙ্গায॑ চতুর॒ক্ষ ই॑ধ্যসে ।
যো রা॒তহ॑ব্যোঽবৃ॒কায॒ ধায॑সে কী॒রেশ্চি॒ন্মন্ত্র॒ং মন॑সা ব॒নোষি॒ তম্ ॥ ১\।০৩১\।১৩
ত্বম॑গ্ন উরু॒শংসা॑য বা॒ঘতে॑ স্পা॒র্হং যদ্রেক্ণ॑ঃ পর॒মং ব॒নোষি॒ তত্ ।
আ॒ধ্রস্য॑ চি॒ত্প্রম॑তিরুচ্যসে পি॒তা প্র পাক॒ং শাস্সি॒ প্র দিশো॑ বি॒দুষ্ট॑রঃ ॥ ১\।০৩১\।১৪
ত্বম॑গ্নে॒ প্রয॑তদক্ষিণ॒ং নর॒ং বর্মে॑ব স্যূ॒তং পরি॑ পাসি বি॒শ্বত॑ঃ ।
স্বা॒দু॒ক্ষদ্মা॒ যো ব॑স॒তৌ স্যো॑ন॒কৃজ্জী॑বযা॒জং যজ॑তে॒ সোপ॒মা দি॒বঃ ॥ ১\।০৩১\।১৫
ই॒মাম॑গ্নে শ॒রণি॑ং মীমৃষো ন ই॒মমধ্বা॑ন॒ং যমগা॑ম দূ॒রাত্ ।
আ॒পিঃ পি॒তা প্রম॑তিঃ সো॒ম্যানা॒ং ভৃমি॑রস্যৃষি॒কৃন্মর্ত্যা॑নাম্ ॥ ১\।০৩১\।১৬
ম॒নু॒ষ্বদ॑গ্নে অঙ্গির॒স্বদ॑ঙ্গিরো যযাতি॒বত্সদ॑নে পূর্ব॒বচ্ছু॑চে ।
অচ্ছ॑ যা॒হ্যা ব॑হা॒ দৈব্য॒ং জন॒মা সা॑দয ব॒র্হিষি॒ যক্ষি॑ চ প্রি॒যম্ ॥ ১\।০৩১\।১৭
এ॒তেনা॑গ্নে॒ ব্রহ্ম॑ণা বাবৃধস্ব॒ শক্তী॑ বা॒ যত্তে॑ চকৃ॒মা বি॒দা বা॑ ।
উ॒ত প্র ণে॑ষ্য॒ভি বস্যো॑ অ॒স্মান্সং ন॑ঃ সৃজ সুম॒ত্যা বাজ॑বত্যা ॥ ১\।০৩১\।১৮
ইন্দ্র॑স্য॒ নু বী॒র্যা॑ণি॒ প্র বো॑চ॒ং যানি॑ চ॒কার॑ প্রথ॒মানি॑ ব॒জ্রী ।
অহ॒ন্নহি॒মন্ব॒পস্ত॑তর্দ॒ প্র ব॒ক্ষণা॑ অভিন॒ত্পর্ব॑তানাম্ ॥ ১\।০৩২\।০১
অহ॒ন্নহি॒ং পর্ব॑তে শিশ্রিযা॒ণং ত্বষ্টা॑স্মৈ॒ বজ্র॑ং স্ব॒র্য॑ং ততক্ষ ।
বা॒শ্রা ই॑ব ধে॒নব॒ঃ স্যন্দ॑মানা॒ অঞ্জ॑ঃ সমু॒দ্রমব॑ জগ্মু॒রাপ॑ঃ ॥ ১\।০৩২\।০২
বৃ॒ষা॒যমা॑ণোঽবৃণীত॒ সোম॒ং ত্রিক॑দ্রুকেষ্বপিবত্সু॒তস্য॑ ।
আ সায॑কং ম॒ঘবা॑দত্ত॒ বজ্র॒মহ॑ন্নেনং প্রথম॒জামহী॑নাম্ ॥ ১\।০৩২\।০৩
যদি॒ন্দ্রাহ॑ন্প্রথম॒জামহী॑না॒মান্মা॒যিনা॒মমি॑না॒ঃ প্রোত মা॒যাঃ ।
আত্সূর্য॑ং জ॒নয॒ন্দ্যামু॒ষাস॑ং তা॒দীত্না॒ শত্রু॒ং ন কিলা॑ বিবিত্সে ॥ ১\।০৩২\।০৪
অহ॑ন্বৃ॒ত্রং বৃ॑ত্র॒তর॒ং ব্য॑ংস॒মিন্দ্রো॒ বজ্রে॑ণ মহ॒তা ব॒ধেন॑ ।
স্কন্ধা॑ংসীব॒ কুলি॑শেনা॒ বিবৃ॒ক্ণাহি॑ঃ শযত উপ॒পৃক্পৃ॑থি॒ব্যাঃ ॥ ১\।০৩২\।০৫
অ॒যো॒দ্ধেব॑ দু॒র্মদ॒ আ হি জু॒হ্বে ম॑হাবী॒রং তু॑বিবা॒ধমৃ॑জী॒ষম্ ।
নাতা॑রীদস্য॒ সমৃ॑তিং ব॒ধানা॒ং সং রু॒জানা॑ঃ পিপিষ॒ ইন্দ্র॑শত্রুঃ ॥ ১\।০৩২\।০৬
অ॒পাদ॑হ॒স্তো অ॑পৃতন্য॒দিন্দ্র॒মাস্য॒ বজ্র॒মধি॒ সানৌ॑ জঘান ।
বৃষ্ণো॒ বধ্রি॑ঃ প্রতি॒মান॒ং বুভূ॑ষন্পুরু॒ত্রা বৃ॒ত্রো অ॑শয॒দ্ব্য॑স্তঃ ॥ ১\।০৩২\।০৭
ন॒দং ন ভি॒ন্নম॑মু॒যা শযা॑ন॒ং মনো॒ রুহা॑ণা॒ অতি॑ য॒ন্ত্যাপ॑ঃ ।
যাশ্চি॑দ্বৃ॒ত্রো ম॑হি॒না প॒র্যতি॑ষ্ঠ॒ত্তাসা॒মহি॑ঃ পত্সুত॒ঃশীর্ব॑ভূব ॥ ১\।০৩২\।০৮
নী॒চাব॑যা অভবদ্বৃ॒ত্রপু॒ত্রেন্দ্রো॑ অস্যা॒ অব॒ বধ॑র্জভার ।
উত্ত॑রা॒ সূরধ॑রঃ পু॒ত্র আ॑সী॒দ্দানু॑ঃ শযে স॒হব॑ত্সা॒ ন ধে॒নুঃ ॥ ১\।০৩২\।০৯
অতি॑ষ্ঠন্তীনামনিবেশ॒নানা॒ং কাষ্ঠা॑না॒ং মধ্যে॒ নিহি॑ত॒ং শরী॑রম্ ।
বৃ॒ত্রস্য॑ নি॒ণ্যং বি চ॑র॒ন্ত্যাপো॑ দী॒র্ঘং তম॒ আশ॑য॒দিন্দ্র॑শত্রুঃ ॥ ১\।০৩২\।১০
দা॒সপ॑ত্নী॒রহি॑গোপা অতিষ্ঠ॒ন্নিরু॑দ্ধা॒ আপ॑ঃ প॒ণিনে॑ব॒ গাব॑ঃ ।
অ॒পাং বিল॒মপি॑হিত॒ং যদাসী॑দ্বৃ॒ত্রং জ॑ঘ॒ন্বাঁ অপ॒ তদ্ব॑বার ॥ ১\।০৩২\।১১
অশ্ব্যো॒ বারো॑ অভব॒স্তদি॑ন্দ্র সৃ॒কে যত্ত্বা॑ প্র॒ত্যহ॑ন্দে॒ব এক॑ঃ ।
অজ॑যো॒ গা অজ॑যঃ শূর॒ সোম॒মবা॑সৃজ॒ঃ সর্ত॑বে স॒প্ত সিন্ধূ॑ন্ ॥ ১\।০৩২\।১২
নাস্মৈ॑ বি॒দ্যুন্ন ত॑ন্য॒তুঃ সি॑ষেধ॒ ন যাং মিহ॒মকি॑রদ্ধ্রা॒দুনি॑ং চ ।
ইন্দ্র॑শ্চ॒ যদ্যু॑যু॒ধাতে॒ অহি॑শ্চো॒তাপ॒রীভ্যো॑ ম॒ঘবা॒ বি জি॑গ্যে ॥ ১\।০৩২\।১৩
অহে॑র্যা॒তার॒ং কম॑পশ্য ইন্দ্র হৃ॒দি যত্তে॑ জ॒ঘ্নুষো॒ ভীরগ॑চ্ছত্ ।
নব॑ চ॒ যন্ন॑ব॒তিং চ॒ স্রব॑ন্তীঃ শ্যে॒নো ন ভী॒তো অত॑রো॒ রজা॑ংসি ॥ ১\।০৩২\।১৪
ইন্দ্রো॑ যা॒তোঽব॑সিতস্য॒ রাজা॒ শম॑স্য চ শৃ॒ঙ্গিণো॒ বজ্র॑বাহুঃ ।
সেদু॒ রাজা॑ ক্ষযতি চর্ষণী॒নাম॒রান্ন নে॒মিঃ পরি॒ তা ব॑ভূব ॥ ১\।০৩২\।১৫
এতাযা॒মোপ॑ গ॒ব্যন্ত॒ ইন্দ্র॑ম॒স্মাক॒ং সু প্রম॑তিং বাবৃধাতি ।
অ॒না॒মৃ॒ণঃ কু॒বিদাদ॒স্য রা॒যো গবা॒ং কেত॒ং পর॑মা॒বর্জ॑তে নঃ ॥ ১\।০৩৩\।০১
উপেদ॒হং ধ॑ন॒দামপ্র॑তীত॒ং জুষ্টা॒ং ন শ্যে॒নো ব॑স॒তিং প॑তামি ।
ইন্দ্র॑ং নম॒স্যন্নু॑প॒মেভি॑র॒র্কৈর্যঃ স্তো॒তৃভ্যো॒ হব্যো॒ অস্তি॒ যাম॑ন্ ॥ ১\।০৩৩\।০২
নি সর্ব॑সেন ইষু॒ধীঁর॑সক্ত॒ সম॒র্যো গা অ॑জতি॒ যস্য॒ বষ্টি॑ ।
চো॒ষ্কূ॒যমা॑ণ ইন্দ্র॒ ভূরি॑ বা॒মং মা প॒ণির্ভূ॑র॒স্মদধি॑ প্রবৃদ্ধ ॥ ১\।০৩৩\।০৩
বধী॒র্হি দস্যু॑ং ধ॒নিন॑ং ঘ॒নেন॒ঁ এক॒শ্চর॑ন্নুপশা॒কেভি॑রিন্দ্র ।
ধনো॒রধি॑ বিষু॒ণক্তে ব্যা॑য॒ন্নয॑জ্বানঃ সন॒কাঃ প্রেতি॑মীযুঃ ॥ ১\।০৩৩\।০৪
পরা॑ চিচ্ছী॒র্ষা ব॑বৃজু॒স্ত ই॒ন্দ্রায॑জ্বানো॒ যজ্ব॑ভি॒ঃ স্পর্ধ॑মানাঃ ।
প্র যদ্দি॒বো হ॑রিবঃ স্থাতরুগ্র॒ নির॑ব্র॒তাঁ অ॑ধমো॒ রোদ॑স্যোঃ ॥ ১\।০৩৩\।০৫
অযু॑যুত্সন্ননব॒দ্যস্য॒ সেনা॒মযা॑তযন্ত ক্ষি॒তযো॒ নব॑গ্বাঃ ।
বৃ॒ষা॒যুধো॒ ন বধ্র॑যো॒ নির॑ষ্টাঃ প্র॒বদ্ভি॒রিন্দ্রা॑চ্চি॒তয॑ন্ত আযন্ ॥ ১\।০৩৩\।০৬
ত্বমে॒তান্রু॑দ॒তো জক্ষ॑ত॒শ্চাযো॑ধযো॒ রজ॑স ইন্দ্র পা॒রে ।
অবা॑দহো দি॒ব আ দস্যু॑মু॒চ্চা প্র সু॑ন্ব॒তঃ স্তু॑ব॒তঃ শংস॑মাবঃ ॥ ১\।০৩৩\।০৭
চ॒ক্রা॒ণাস॑ঃ পরী॒ণহ॑ং পৃথি॒ব্যা হির॑ণ্যেন ম॒ণিনা॒ শুম্ভ॑মানাঃ ।
ন হি॑ন্বা॒নাস॑স্তিতিরু॒স্ত ইন্দ্র॒ং পরি॒ স্পশো॑ অদধা॒ত্সূর্যে॑ণ ॥ ১\।০৩৩\।০৮
পরি॒ যদি॑ন্দ্র॒ রোদ॑সী উ॒ভে অবু॑ভোজীর্মহি॒না বি॒শ্বত॑ঃ সীম্ ।
অম॑ন্যমানাঁ অ॒ভি মন্য॑মানৈ॒র্নির্ব্র॒হ্মভি॑রধমো॒ দস্যু॑মিন্দ্র ॥ ১\।০৩৩\।০৯
ন যে দি॒বঃ পৃ॑থি॒ব্যা অন্ত॑মা॒পুর্ন মা॒যাভি॑র্ধন॒দাং প॒র্যভূ॑বন্ ।
যুজ॒ং বজ্র॑ং বৃষ॒ভশ্চ॑ক্র॒ ইন্দ্রো॒ নির্জ্যোতি॑ষা॒ তম॑সো॒ গা অ॑দুক্ষত্ ॥ ১\।০৩৩\।১০
অনু॑ স্ব॒ধাম॑ক্ষর॒ন্নাপো॑ অ॒স্যাব॑র্ধত॒ মধ্য॒ আ না॒ব্যা॑নাম্ ।
স॒ধ্রী॒চীনে॑ন॒ মন॑সা॒ তমিন্দ্র॒ ওজি॑ষ্ঠেন॒ হন্ম॑নাহন্ন॒ভি দ্যূন্ ॥ ১\।০৩৩\।১১
ন্যা॑বিধ্যদিলী॒বিশ॑স্য দৃ॒ল়্হা বি শৃ॒ঙ্গিণ॑মভিন॒চ্ছুষ্ণ॒মিন্দ্র॑ঃ ।
যাব॒ত্তরো॑ মঘব॒ন্যাব॒দোজো॒ বজ্রে॑ণ॒ শত্রু॑মবধীঃ পৃত॒ন্যুম্ ॥ ১\।০৩৩\।১২
অ॒ভি সি॒ধ্মো অ॑জিগাদস্য॒ শত্রূ॒ন্বি তি॒গ্মেন॑ বৃষ॒ভেণা॒ পুরো॑ঽভেত্ ।
সং বজ্রে॑ণাসৃজদ্বৃ॒ত্রমিন্দ্র॒ঃ প্র স্বাং ম॒তিম॑তির॒চ্ছাশ॑দানঃ ॥ ১\।০৩৩\।১৩
আব॒ঃ কুত্স॑মিন্দ্র॒ যস্মি॑ঞ্চা॒কন্প্রাবো॒ যুধ্য॑ন্তং বৃষ॒ভং দশ॑দ্যুম্ ।
শ॒ফচ্যু॑তো রে॒ণুর্ন॑ক্ষত॒ দ্যামুচ্ছ্বৈ॑ত্রে॒যো নৃ॒ষাহ্যা॑য তস্থৌ ॥ ১\।০৩৩\।১৪
আব॒ঃ শম॑ং বৃষ॒ভং তুগ্র্যা॑সু ক্ষেত্রজে॒ষে ম॑ঘব॒ঞ্ছ্বিত্র্য॒ং গাম্ ।
জ্যোক্চি॒দত্র॑ তস্থি॒বাংসো॑ অক্রঞ্ছত্রূয॒তামধ॑রা॒ বেদ॑নাকঃ ॥ ১\।০৩৩\।১৫
ত্রিশ্চি॑ন্নো অ॒দ্যা ভ॑বতং নবেদসা বি॒ভুর্বা॒ং যাম॑ উ॒ত রা॒তির॑শ্বিনা ।
যু॒বোর্হি য॒ন্ত্রং হি॒ম্যেব॒ বাস॑সোঽভ্যায॒ংসেন্যা॑ ভবতং মনী॒ষিভি॑ঃ ॥ ১\।০৩৪\।০১
ত্রয॑ঃ প॒বযো॑ মধু॒বাহ॑নে॒ রথে॒ সোম॑স্য বে॒নামনু॒ বিশ্ব॒ ইদ্বি॑দুঃ ।
ত্রয॑ঃ স্ক॒ম্ভাস॑ঃ স্কভি॒তাস॑ আ॒রভে॒ ত্রির্নক্ত॑ং যা॒থস্ত্রির্ব॑শ্বিনা॒ দিবা॑ ॥ ১\।০৩৪\।০২
স॒মা॒নে অহ॒ন্ত্রির॑বদ্যগোহনা॒ ত্রির॒দ্য য॒জ্ঞং মধু॑না মিমিক্ষতম্ ।
ত্রির্বাজ॑বতী॒রিষো॑ অশ্বিনা যু॒বং দো॒ষা অ॒স্মভ্য॑মু॒ষস॑শ্চ পিন্বতম্ ॥ ১\।০৩৪\।০৩
ত্রির্ব॒র্তির্যা॑ত॒ং ত্রিরনু॑ব্রতে জ॒নে ত্রিঃ সু॑প্রা॒ব্যে॑ ত্রে॒ধেব॑ শিক্ষতম্ ।
ত্রির্না॒ন্দ্য॑ং বহতমশ্বিনা যু॒বং ত্রিঃ পৃক্ষো॑ অ॒স্মে অ॒ক্ষরে॑ব পিন্বতম্ ॥ ১\।০৩৪\।০৪
ত্রির্নো॑ র॒যিং ব॑হতমশ্বিনা যু॒বং ত্রির্দে॒বতা॑তা॒ ত্রিরু॒তাব॑ত॒ং ধিয॑ঃ ।
ত্রিঃ সৌ॑ভগ॒ত্বং ত্রিরু॒ত শ্রবা॑ংসি নস্ত্রি॒ষ্ঠং বা॒ং সূরে॑ দুহি॒তা রু॑হ॒দ্রথ॑ম্ ॥ ১\।০৩৪\।০৫
ত্রির্নো॑ অশ্বিনা দি॒ব্যানি॑ ভেষ॒জা ত্রিঃ পার্থি॑বানি॒ ত্রিরু॑ দত্তম॒দ্ভ্যঃ ।
ও॒মান॑ং শ॒ংযোর্মম॑কায সূ॒নবে॑ ত্রি॒ধাতু॒ শর্ম॑ বহতং শুভস্পতী ॥ ১\।০৩৪\।০৬
ত্রির্নো॑ অশ্বিনা যজ॒তা দি॒বেদি॑বে॒ পরি॑ ত্রি॒ধাতু॑ পৃথি॒বীম॑শাযতম্ ।
তি॒স্রো না॑সত্যা রথ্যা পরা॒বত॑ আ॒ত্মেব॒ বাত॒ঃ স্বস॑রাণি গচ্ছতম্ ॥ ১\।০৩৪\।০৭
ত্রির॑শ্বিনা॒ সিন্ধু॑ভিঃ স॒প্তমা॑তৃভি॒স্ত্রয॑ আহা॒বাস্ত্রে॒ধা হ॒বিষ্কৃ॒তম্ ।
তি॒স্রঃ পৃ॑থি॒বীরু॒পরি॑ প্র॒বা দি॒বো নাক॑ং রক্ষেথে॒ দ্যুভি॑র॒ক্তুভি॑র্হি॒তম্ ॥ ১\।০৩৪\।০৮
ক্ব১॒॑ ত্রী চ॒ক্রা ত্রি॒বৃতো॒ রথ॑স্য॒ ক্ব১॒॑ ত্রযো॑ ব॒ন্ধুরো॒ যে সনী॑ল়াঃ ।
ক॒দা যোগো॑ বা॒জিনো॒ রাস॑ভস্য॒ যেন॑ য॒জ্ঞং না॑সত্যোপযা॒থঃ ॥ ১\।০৩৪\।০৯
আ না॑সত্যা॒ গচ্ছ॑তং হূ॒যতে॑ হ॒বির্মধ্ব॑ঃ পিবতং মধু॒পেভি॑রা॒সভি॑ঃ ।
যু॒বোর্হি পূর্ব॑ং সবি॒তোষসো॒ রথ॑মৃ॒তায॑ চি॒ত্রং ঘৃ॒তব॑ন্ত॒মিষ্য॑তি ॥ ১\।০৩৪\।১০
আ না॑সত্যা ত্রি॒ভিরে॑কাদ॒শৈরি॒হ দে॒বেভি॑র্যাতং মধু॒পেয॑মশ্বিনা ।
প্রাযু॒স্তারি॑ষ্ট॒ং নী রপা॑ংসি মৃক্ষত॒ং সেধ॑ত॒ং দ্বেষো॒ ভব॑তং সচা॒ভুবা॑ ॥ ১\।০৩৪\।১১
আ নো॑ অশ্বিনা ত্রি॒বৃতা॒ রথে॑না॒র্বাঞ্চ॑ং র॒যিং ব॑হতং সু॒বীর॑ম্ ।
শৃ॒ণ্বন্তা॑ বা॒মব॑সে জোহবীমি বৃ॒ধে চ॑ নো ভবত॒ং বাজ॑সাতৌ ॥ ১\।০৩৪\।১২
হ্বযা॑ম্য॒গ্নিং প্র॑থ॒মং স্ব॒স্তযে॒ হ্বযা॑মি মি॒ত্রাবরু॑ণাবি॒হাব॑সে ।
হ্বযা॑মি॒ রাত্রী॒ং জগ॑তো নি॒বেশ॑নী॒ং হ্বযা॑মি দে॒বং স॑বি॒তার॑মূ॒তযে॑ ॥ ১\।০৩৫\।০১
আ কৃ॒ষ্ণেন॒ রজ॑সা॒ বর্ত॑মানো নিবে॒শয॑ন্ন॒মৃত॒ং মর্ত্য॑ং চ ।
হি॒র॒ণ্যযে॑ন সবি॒তা রথে॒না দে॒বো যা॑তি॒ ভুব॑নানি॒ পশ্য॑ন্ ॥ ১\।০৩৫\।০২
যাতি॑ দে॒বঃ প্র॒বতা॒ যাত্যু॒দ্বতা॒ যাতি॑ শু॒ভ্রাভ্যা॑ং যজ॒তো হরি॑ভ্যাম্ ।
আ দে॒বো যা॑তি সবি॒তা প॑রা॒বতোঽপ॒ বিশ্বা॑ দুরি॒তা বাধ॑মানঃ ॥ ১\।০৩৫\।০৩
অ॒ভীবৃ॑ত॒ং কৃশ॑নৈর্বি॒শ্বরূ॑প॒ং হির॑ণ্যশম্যং যজ॒তো বৃ॒হন্ত॑ম্ ।
আস্থা॒দ্রথ॑ং সবি॒তা চি॒ত্রভা॑নুঃ কৃ॒ষ্ণা রজা॑ংসি॒ তবি॑ষী॒ং দধা॑নঃ ॥ ১\।০৩৫\।০৪
বি জনা॑ঞ্ছ্যা॒বাঃ শি॑তি॒পাদো॑ অখ্য॒ন্রথ॒ং হির॑ণ্যপ্রউগ॒ং বহ॑ন্তঃ ।
শশ্ব॒দ্বিশ॑ঃ সবি॒তুর্দৈব্য॑স্যো॒পস্থে॒ বিশ্বা॒ ভুব॑নানি তস্থুঃ ॥ ১\।০৩৫\।০৫
তি॒স্রো দ্যাব॑ঃ সবি॒তুর্দ্বা উ॒পস্থা॒ঁ একা॑ য॒মস্য॒ ভুব॑নে বিরা॒ষাট্ ।
আ॒ণিং ন রথ্য॑ম॒মৃতাধি॑ তস্থুরি॒হ ব্র॑বীতু॒ য উ॒ তচ্চিকে॑তত্ ॥ ১\।০৩৫\।০৬
বি সু॑প॒র্ণো অ॒ন্তরি॑ক্ষাণ্যখ্যদ্গভী॒রবে॑পা॒ অসু॑রঃ সুনী॒থঃ ।
ক্বে॒৩॒॑দানী॒ং সূর্য॒ঃ কশ্চি॑কেত কত॒মাং দ্যাং র॒শ্মির॒স্যা ত॑তান ॥ ১\।০৩৫\।০৭
অ॒ষ্টৌ ব্য॑খ্যত্ক॒কুভ॑ঃ পৃথি॒ব্যাস্ত্রী ধন্ব॒ যোজ॑না স॒প্ত সিন্ধূ॑ন্ ।
হি॒র॒ণ্যা॒ক্ষঃ স॑বি॒তা দে॒ব আগা॒দ্দধ॒দ্রত্না॑ দা॒শুষে॒ বার্যা॑ণি ॥ ১\।০৩৫\।০৮
হির॑ণ্যপাণিঃ সবি॒তা বিচ॑র্ষণিরু॒ভে দ্যাবা॑পৃথি॒বী অ॒ন্তরী॑যতে ।
অপামী॑বা॒ং বাধ॑তে॒ বেতি॒ সূর্য॑ম॒ভি কৃ॒ষ্ণেন॒ রজ॑সা॒ দ্যামৃ॑ণোতি ॥ ১\।০৩৫\।০৯
হির॑ণ্যহস্তো॒ অসু॑রঃ সুনী॒থঃ সু॑মৃল়ী॒কঃ স্ববা॑ঁ যাত্ব॒র্বাঙ্ ।
অ॒প॒সেধ॑ন্র॒ক্ষসো॑ যাতু॒ধানা॒নস্থা॑দ্দে॒বঃ প্র॑তিদো॒ষং গৃ॑ণা॒নঃ ॥ ১\।০৩৫\।১০
যে তে॒ পন্থা॑ঃ সবিতঃ পূ॒র্ব্যাসো॑ঽরে॒ণব॒ঃ সুকৃ॑তা অ॒ন্তরি॑ক্ষে ।
তেভি॑র্নো অ॒দ্য প॒থিভি॑ঃ সু॒গেভী॒ রক্ষা॑ চ নো॒ অধি॑ চ ব্রূহি দেব ॥ ১\।০৩৫\।১১
প্র বো॑ য॒হ্বং পু॑রূ॒ণাং বি॒শাং দে॑বয॒তীনা॑ম্ ।
অ॒গ্নিং সূ॒ক্তেভি॒র্বচো॑ভিরীমহে॒ যং সী॒মিদ॒ন্য ঈল়॑তে ॥ ১\।০৩৬\।০১
জনা॑সো অ॒গ্নিং দ॑ধিরে সহো॒বৃধ॑ং হ॒বিষ্ম॑ন্তো বিধেম তে ।
স ত্বং নো॑ অ॒দ্য সু॒মনা॑ ই॒হাবি॒তা ভবা॒ বাজে॑ষু সন্ত্য ॥ ১\।০৩৬\।০২
প্র ত্বা॑ দূ॒তং বৃ॑ণীমহে॒ হোতা॑রং বি॒শ্ববে॑দসম্ ।
ম॒হস্তে॑ স॒তো বি চ॑রন্ত্য॒র্চযো॑ দি॒বি স্পৃ॑শন্তি ভা॒নব॑ঃ ॥ ১\।০৩৬\।০৩
দে॒বাস॑স্ত্বা॒ বরু॑ণো মি॒ত্রো অ॑র্য॒মা সং দূ॒তং প্র॒ত্নমি॑ন্ধতে ।
বিশ্ব॒ং সো অ॑গ্নে জযতি॒ ত্বযা॒ ধন॒ং যস্তে॑ দ॒দাশ॒ মর্ত্য॑ঃ ॥ ১\।০৩৬\।০৪
ম॒ন্দ্রো হোতা॑ গৃ॒হপ॑তি॒রগ্নে॑ দূ॒তো বি॒শাম॑সি ।
ত্বে বিশ্বা॒ সংগ॑তানি ব্র॒তা ধ্রু॒বা যানি॑ দে॒বা অকৃ॑ণ্বত ॥ ১\।০৩৬\।০৫
ত্বে ইদ॑গ্নে সু॒ভগে॑ যবিষ্ঠ্য॒ বিশ্ব॒মা হূ॑যতে হ॒বিঃ ।
স ত্বং নো॑ অ॒দ্য সু॒মনা॑ উ॒তাপ॒রং যক্ষি॑ দে॒বান্সু॒বীর্যা॑ ॥ ১\।০৩৬\।০৬
তং ঘে॑মি॒ত্থা ন॑ম॒স্বিন॒ উপ॑ স্ব॒রাজ॑মাসতে ।
হোত্রা॑ভির॒গ্নিং মনু॑ষ॒ঃ সমি॑ন্ধতে তিতি॒র্বাংসো॒ অতি॒ স্রিধ॑ঃ ॥ ১\।০৩৬\।০৭
ঘ্নন্তো॑ বৃ॒ত্রম॑তর॒ন্রোদ॑সী অ॒প উ॒রু ক্ষযা॑য চক্রিরে ।
ভুব॒ত্কণ্বে॒ বৃষা॑ দ্যু॒ম্ন্যাহু॑ত॒ঃ ক্রন্দ॒দশ্বো॒ গবি॑ষ্টিষু ॥ ১\।০৩৬\।০৮
সং সী॑দস্ব ম॒হাঁ অ॑সি॒ শোচ॑স্ব দেব॒বীত॑মঃ ।
বি ধূ॒মম॑গ্নে অরু॒ষং মি॑যেধ্য সৃ॒জ প্র॑শস্ত দর্শ॒তম্ ॥ ১\।০৩৬\।০৯
যং ত্বা॑ দে॒বাসো॒ মন॑বে দ॒ধুরি॒হ যজি॑ষ্ঠং হব্যবাহন ।
যং কণ্বো॒ মেধ্যা॑তিথির্ধন॒স্পৃত॒ং যং বৃষা॒ যমু॑পস্তু॒তঃ ॥ ১\।০৩৬\।১০
যম॒গ্নিং মেধ্যা॑তিথি॒ঃ কণ্ব॑ ঈ॒ধ ঋ॒তাদধি॑ ।
তস্য॒ প্রেষো॑ দীদিযু॒স্তমি॒মা ঋচ॒স্তম॒গ্নিং ব॑র্ধযামসি ॥ ১\।০৩৬\।১১
রা॒যস্পূ॑র্ধি স্বধা॒বোঽস্তি॒ হি তেঽগ্নে॑ দে॒বেষ্বাপ্য॑ম্ ।
ত্বং বাজ॑স্য॒ শ্রুত্য॑স্য রাজসি॒ স নো॑ মৃল় ম॒হাঁ অ॑সি ॥ ১\।০৩৬\।১২
ঊ॒র্ধ্ব ঊ॒ ষু ণ॑ ঊ॒তযে॒ তিষ্ঠা॑ দে॒বো ন স॑বি॒তা ।
ঊ॒র্ধ্বো বাজ॑স্য॒ সনি॑তা॒ যদ॒ঞ্জিভি॑র্বা॒ঘদ্ভি॑র্বি॒হ্বযা॑মহে ॥ ১\।০৩৬\।১৩
ঊ॒র্ধ্বো ন॑ঃ পা॒হ্যংহ॑সো॒ নি কে॒তুনা॒ বিশ্ব॒ং সম॒ত্রিণ॑ং দহ ।
কৃ॒ধী ন॑ ঊ॒র্ধ্বাঞ্চ॒রথা॑য জী॒বসে॑ বি॒দা দে॒বেষু॑ নো॒ দুব॑ঃ ॥ ১\।০৩৬\।১৪
পা॒হি নো॑ অগ্নে র॒ক্ষস॑ঃ পা॒হি ধূ॒র্তেররা॑ব্ণঃ ।
পা॒হি রীষ॑ত উ॒ত বা॒ জিঘা॑ংসতো॒ বৃহ॑দ্ভানো॒ যবি॑ষ্ঠ্য ॥ ১\।০৩৬\।১৫
ঘ॒নেব॒ বিষ্ব॒গ্বি জ॒হ্যরা॑ব্ণ॒স্তপু॑র্জম্ভ॒ যো অ॑স্ম॒ধ্রুক্ ।
যো মর্ত্য॒ঃ শিশী॑তে॒ অত্য॒ক্তুভি॒র্মা ন॒ঃ স রি॒পুরী॑শত ॥ ১\।০৩৬\।১৬
অ॒গ্নির্ব॑ব্নে সু॒বীর্য॑ম॒গ্নিঃ কণ্বা॑য॒ সৌভ॑গম্ ।
অ॒গ্নিঃ প্রাব॑ন্মি॒ত্রোত মেধ্যা॑তিথিম॒গ্নিঃ সা॒তা উ॑পস্তু॒তম্ ॥ ১\।০৩৬\।১৭
অ॒গ্নিনা॑ তু॒র্বশ॒ং যদু॑ং পরা॒বত॑ উ॒গ্রাদে॑বং হবামহে ।
অ॒গ্নির্ন॑য॒ন্নব॑বাস্ত্বং বৃ॒হদ্র॑থং তু॒র্বীতি॒ং দস্য॑বে॒ সহ॑ঃ ॥ ১\।০৩৬\।১৮
নি ত্বাম॑গ্নে॒ মনু॑র্দধে॒ জ্যোতি॒র্জনা॑য॒ শশ্ব॑তে ।
দী॒দেথ॒ কণ্ব॑ ঋ॒তজা॑ত উক্ষি॒তো যং ন॑ম॒স্যন্তি॑ কৃ॒ষ্টয॑ঃ ॥ ১\।০৩৬\।১৯
ত্বে॒ষাসো॑ অ॒গ্নেরম॑বন্তো অ॒র্চযো॑ ভী॒মাসো॒ ন প্রতী॑তযে ।
র॒ক্ষ॒স্বিন॒ঃ সদ॒মিদ্যা॑তু॒মাব॑তো॒ বিশ্ব॒ং সম॒ত্রিণ॑ং দহ ॥ ১\।০৩৬\।২০
ক্রী॒ল়ং ব॒ঃ শর্ধো॒ মারু॑তমন॒র্বাণ॑ং রথে॒শুভ॑ম্ ।
কণ্বা॑ অ॒ভি প্র গা॑যত ॥ ১\।০৩৭\।০১
যে পৃষ॑তীভিরৃ॒ষ্টিভি॑ঃ সা॒কং বাশী॑ভির॒ঞ্জিভি॑ঃ ।
অজা॑যন্ত॒ স্বভা॑নবঃ ॥ ১\।০৩৭\।০২
ই॒হেব॑ শৃণ্ব এষা॒ং কশা॒ হস্তে॑ষু॒ যদ্বদা॑ন্ ।
নি যাম॑ঞ্চি॒ত্রমৃ॑ঞ্জতে ॥ ১\।০৩৭\।০৩
প্র ব॒ঃ শর্ধা॑য॒ ঘৃষ্ব॑যে ত্বে॒ষদ্যু॑ম্নায শু॒ষ্মিণে॑ ।
দে॒বত্ত॒ং ব্রহ্ম॑ গাযত ॥ ১\।০৩৭\।০৪
প্র শ॑ংসা॒ গোষ্বঘ্ন্য॑ং ক্রী॒ল়ং যচ্ছর্ধো॒ মারু॑তম্ ।
জম্ভে॒ রস॑স্য বাবৃধে ॥ ১\।০৩৭\।০৫
কো বো॒ বর্ষি॑ষ্ঠ॒ আ ন॑রো দি॒বশ্চ॒ গ্মশ্চ॑ ধূতযঃ ।
যত্সী॒মন্ত॒ং ন ধূ॑নু॒থ ॥ ১\।০৩৭\।০৬
নি বো॒ যামা॑য॒ মানু॑ষো দ॒ধ্র উ॒গ্রায॑ ম॒ন্যবে॑ ।
জিহী॑ত॒ পর্ব॑তো গি॒রিঃ ॥ ১\।০৩৭\।০৭
যেষা॒মজ্মে॑ষু পৃথি॒বী জু॑জু॒র্বাঁ ই॑ব বি॒শ্পতি॑ঃ ।
ভি॒যা যামে॑ষু॒ রেজ॑তে ॥ ১\।০৩৭\।০৮
স্থি॒রং হি জান॑মেষা॒ং বযো॑ মা॒তুর্নিরে॑তবে ।
যত্সী॒মনু॑ দ্বি॒তা শব॑ঃ ॥ ১\।০৩৭\।০৯
উদু॒ ত্যে সূ॒নবো॒ গির॒ঃ কাষ্ঠা॒ অজ্মে॑ষ্বত্নত ।
বা॒শ্রা অ॑ভি॒জ্ঞু যাত॑বে ॥ ১\।০৩৭\।১০
ত্যং চি॑দ্ঘা দী॒র্ঘং পৃ॒থুং মি॒হো নপা॑ত॒মমৃ॑ধ্রম্ ।
প্র চ্যা॑বযন্তি॒ যাম॑ভিঃ ॥ ১\।০৩৭\।১১
মরু॑তো॒ যদ্ধ॑ বো॒ বল॒ং জনা॑ঁ অচুচ্যবীতন ।
গি॒রীঁর॑চুচ্যবীতন ॥ ১\।০৩৭\।১২
যদ্ধ॒ যান্তি॑ ম॒রুত॒ঃ সং হ॑ ব্রুব॒তেঽধ্ব॒ন্না ।
শৃ॒ণোতি॒ কশ্চি॑দেষাম্ ॥ ১\।০৩৭\।১৩
প্র যা॑ত॒ শীভ॑মা॒শুভি॒ঃ সন্তি॒ কণ্বে॑ষু বো॒ দুব॑ঃ ।
তত্রো॒ ষু মা॑দযাধ্বৈ ॥ ১\।০৩৭\।১৪
অস্তি॒ হি ষ্মা॒ মদা॑য ব॒ঃ স্মসি॑ ষ্মা ব॒যমে॑ষাম্ ।
বিশ্ব॑ং চি॒দাযু॑র্জী॒বসে॑ ॥ ১\।০৩৭\।১৫
কদ্ধ॑ নূ॒নং ক॑ধপ্রিযঃ পি॒তা পু॒ত্রং ন হস্ত॑যোঃ ।
দ॒ধি॒ধ্বে বৃ॑ক্তবর্হিষঃ ॥ ১\।০৩৮\।০১
ক্ব॑ নূ॒নং কদ্বো॒ অর্থ॒ং গন্তা॑ দি॒বো ন পৃ॑থি॒ব্যাঃ ।
ক্ব॑ বো॒ গাবো॒ ন র॑ণ্যন্তি ॥ ১\।০৩৮\।০২
ক্ব॑ বঃ সু॒ম্না নব্যা॑ংসি॒ মরু॑ত॒ঃ ক্ব॑ সুবি॒তা ।
ক্বো॒৩॒॑ বিশ্বা॑নি॒ সৌভ॑গা ॥ ১\।০৩৮\।০৩
যদ্যূ॒যং পৃ॑শ্নিমাতরো॒ মর্তা॑স॒ঃ স্যাত॑ন ।
স্তো॒তা বো॑ অ॒মৃত॑ঃ স্যাত্ ॥ ১\।০৩৮\।০৪
মা বো॑ মৃ॒গো ন যব॑সে জরি॒তা ভূ॒দজো॑ষ্যঃ ।
প॒থা য॒মস্য॑ গা॒দুপ॑ ॥ ১\।০৩৮\।০৫
মো ষু ণ॒ঃ পরা॑পরা॒ নিরৃ॑তির্দু॒র্হণা॑ বধীত্ ।
প॒দী॒ষ্ট তৃষ্ণ॑যা স॒হ ॥ ১\।০৩৮\।০৬
স॒ত্যং ত্বে॒ষা অম॑বন্তো॒ ধন্ব॑ঞ্চি॒দা রু॒দ্রিযা॑সঃ ।
মিহ॑ং কৃণ্বন্ত্যবা॒তাম্ ॥ ১\।০৩৮\।০৭
বা॒শ্রেব॑ বি॒দ্যুন্মি॑মাতি ব॒ত্সং ন মা॒তা সি॑ষক্তি ।
যদে॑ষাং বৃ॒ষ্টিরস॑র্জি ॥ ১\।০৩৮\।০৮
দিবা॑ চি॒ত্তম॑ঃ কৃণ্বন্তি প॒র্জন্যে॑নোদবা॒হেন॑ ।
যত্পৃ॑থি॒বীং ব্যু॒ন্দন্তি॑ ॥ ১\।০৩৮\।০৯
অধ॑ স্ব॒নান্ম॒রুতা॒ং বিশ্ব॒মা সদ্ম॒ পার্থি॑বম্ ।
অরে॑জন্ত॒ প্র মানু॑ষাঃ ॥ ১\।০৩৮\।১০
মরু॑তো বীল়ুপা॒ণিভি॑শ্চি॒ত্রা রোধ॑স্বতী॒রনু॑ ।
যা॒তেমখি॑দ্রযামভিঃ ॥ ১\।০৩৮\।১১
স্থি॒রা ব॑ঃ সন্তু নে॒মযো॒ রথা॒ অশ্বা॑স এষাম্ ।
সুস॑ংস্কৃতা অ॒ভীশ॑বঃ ॥ ১\।০৩৮\।১২
অচ্ছা॑ বদা॒ তনা॑ গি॒রা জ॒রাযৈ॒ ব্রহ্ম॑ণ॒স্পতি॑ম্ ।
অ॒গ্নিং মি॒ত্রং ন দ॑র্শ॒তম্ ॥ ১\।০৩৮\।১৩
মি॒মী॒হি শ্লোক॑মা॒স্যে॑ প॒র্জন্য॑ ইব ততনঃ ।
গায॑ গায॒ত্রমু॒ক্থ্য॑ম্ ॥ ১\।০৩৮\।১৪
বন্দ॑স্ব॒ মারু॑তং গ॒ণং ত্বে॒ষং প॑ন॒স্যুম॒র্কিণ॑ম্ ।
অ॒স্মে বৃ॒দ্ধা অ॑সন্নি॒হ ॥ ১\।০৩৮\।১৫
প্র যদি॒ত্থা প॑রা॒বত॑ঃ শো॒চির্ন মান॒মস্য॑থ ।
কস্য॒ ক্রত্বা॑ মরুত॒ঃ কস্য॒ বর্প॑সা॒ কং যা॑থ॒ কং হ॑ ধূতযঃ ॥ ১\।০৩৯\।০১
স্থি॒রা ব॑ঃ স॒ন্ত্বাযু॑ধা পরা॒ণুদে॑ বী॒ল়ূ উ॒ত প্র॑তি॒ষ্কভে॑ ।
যু॒ষ্মাক॑মস্তু॒ তবি॑ষী॒ পনী॑যসী॒ মা মর্ত্য॑স্য মা॒যিন॑ঃ ॥ ১\।০৩৯\।০২
পরা॑ হ॒ যত্স্থি॒রং হ॒থ নরো॑ ব॒র্তয॑থা গু॒রু ।
বি যা॑থন ব॒নিন॑ঃ পৃথি॒ব্যা ব্যাশা॒ঃ পর্ব॑তানাম্ ॥ ১\।০৩৯\।০৩
ন॒হি ব॒ঃ শত্রু॑র্বিবি॒দে অধি॒ দ্যবি॒ ন ভূম্যা॑ং রিশাদসঃ ।
যু॒ষ্মাক॑মস্তু॒ তবি॑ষী॒ তনা॑ যু॒জা রুদ্রা॑সো॒ নূ চি॑দা॒ধৃষে॑ ॥ ১\।০৩৯\।০৪
প্র বে॑পযন্তি॒ পর্ব॑তা॒ন্বি বি॑ঞ্চন্তি॒ বন॒স্পতী॑ন্ ।
প্রো আ॑রত মরুতো দু॒র্মদা॑ ইব॒ দেবা॑স॒ঃ সর্ব॑যা বি॒শা ॥ ১\।০৩৯\।০৫
উপো॒ রথে॑ষু॒ পৃষ॑তীরযুগ্ধ্ব॒ং প্রষ্টি॑র্বহতি॒ রোহি॑তঃ ।
আ বো॒ যামা॑য পৃথি॒বী চি॑দশ্রো॒দবী॑ভযন্ত॒ মানু॑ষাঃ ॥ ১\।০৩৯\।০৬
আ বো॑ ম॒ক্ষূ তনা॑য॒ কং রুদ্রা॒ অবো॑ বৃণীমহে ।
গন্তা॑ নূ॒নং নোঽব॑সা॒ যথা॑ পু॒রেত্থা কণ্বা॑য বি॒ভ্যুষে॑ ॥ ১\।০৩৯\।০৭
যু॒ষ্মেষি॑তো মরুতো॒ মর্ত্যে॑ষিত॒ আ যো নো॒ অভ্ব॒ ঈষ॑তে ।
বি তং যু॑যোত॒ শব॑সা॒ ব্যোজ॑সা॒ বি যু॒ষ্মাকা॑ভিরূ॒তিভি॑ঃ ॥ ১\।০৩৯\।০৮
অসা॑মি॒ হি প্র॑যজ্যব॒ঃ কণ্ব॑ং দ॒দ প্র॑চেতসঃ ।
অসা॑মিভির্মরুত॒ আ ন॑ ঊ॒তিভি॒র্গন্তা॑ বৃ॒ষ্টিং ন বি॒দ্যুত॑ঃ ॥ ১\।০৩৯\।০৯
অসা॒ম্যোজো॑ বিভৃথা সুদান॒বোঽসা॑মি ধূতয॒ঃ শব॑ঃ ।
ঋ॒ষি॒দ্বিষে॑ মরুতঃ পরিম॒ন্যব॒ ইষু॒ং ন সৃ॑জত॒ দ্বিষ॑ম্ ॥ ১\।০৩৯\।১০
উত্তি॑ষ্ঠ ব্রহ্মণস্পতে দেব॒যন্ত॑স্ত্বেমহে ।
উপ॒ প্র য॑ন্তু ম॒রুত॑ঃ সু॒দান॑ব॒ ইন্দ্র॑ প্রা॒শূর্ভ॑বা॒ সচা॑ ॥ ১\।০৪০\।০১
ত্বামিদ্ধি স॑হসস্পুত্র॒ মর্ত্য॑ উপব্রূ॒তে ধনে॑ হি॒তে ।
সু॒বীর্য॑ং মরুত॒ আ স্বশ্ব্য॒ং দধী॑ত॒ যো ব॑ আচ॒কে ॥ ১\।০৪০\।০২
প্রৈতু॒ ব্রহ্ম॑ণ॒স্পতি॒ঃ প্র দে॒ব্যে॑তু সূ॒নৃতা॑ ।
অচ্ছা॑ বী॒রং নর্য॑ং প॒ঙ্ক্তিরা॑ধসং দে॒বা য॒জ্ঞং ন॑যন্তু নঃ ॥ ১\।০৪০\।০৩
যো বা॒ঘতে॒ দদা॑তি সূ॒নর॒ং বসু॒ স ধ॑ত্তে॒ অক্ষি॑তি॒ শ্রব॑ঃ ।
তস্মা॒ ইল়া॑ং সু॒বীরা॒মা য॑জামহে সু॒প্রতূ॑র্তিমনে॒হস॑ম্ ॥ ১\।০৪০\।০৪
প্র নূ॒নং ব্রহ্ম॑ণ॒স্পতি॒র্মন্ত্র॑ং বদত্যু॒ক্থ্য॑ম্ ।
যস্মি॒ন্নিন্দ্রো॒ বরু॑ণো মি॒ত্রো অ॑র্য॒মা দে॒বা ওকা॑ংসি চক্রি॒রে ॥ ১\।০৪০\।০৫
তমিদ্বো॑চেমা বি॒দথে॑ষু শ॒ম্ভুব॒ং মন্ত্র॑ং দেবা অনে॒হস॑ম্ ।
ই॒মাং চ॒ বাচ॑ং প্রতি॒হর্য॑থা নরো॒ বিশ্বেদ্বা॒মা বো॑ অশ্নবত্ ॥ ১\।০৪০\।০৬
কো দে॑ব॒যন্ত॑মশ্নব॒জ্জন॒ং কো বৃ॒ক্তব॑র্হিষম্ ।
প্রপ্র॑ দা॒শ্বান্প॒স্ত্যা॑ভিরস্থিতান্ত॒র্বাব॒ত্ক্ষয॑ং দধে ॥ ১\।০৪০\।০৭
উপ॑ ক্ষ॒ত্রং পৃ॑ঞ্চী॒ত হন্তি॒ রাজ॑ভির্ভ॒যে চি॑ত্সুক্ষি॒তিং দ॑ধে ।
নাস্য॑ ব॒র্তা ন ত॑রু॒তা ম॑হাধ॒নে নার্ভে॑ অস্তি ব॒জ্রিণ॑ঃ ॥ ১\।০৪০\।০৮
যং রক্ষ॑ন্তি॒ প্রচে॑তসো॒ বরু॑ণো মি॒ত্রো অ॑র্য॒মা ।
নূ চি॒ত্স দ॑ভ্যতে॒ জন॑ঃ ॥ ১\।০৪১\।০১
যং বা॒হুতে॑ব॒ পিপ্র॑তি॒ পান্তি॒ মর্ত্য॑ং রি॒ষঃ ।
অরি॑ষ্ট॒ঃ সর্ব॑ এধতে ॥ ১\।০৪১\।০২
বি দু॒র্গা বি দ্বিষ॑ঃ পু॒রো ঘ্নন্তি॒ রাজা॑ন এষাম্ ।
নয॑ন্তি দুরি॒তা তি॒রঃ ॥ ১\।০৪১\।০৩
সু॒গঃ পন্থা॑ অনৃক্ষ॒র আদি॑ত্যাস ঋ॒তং য॒তে ।
নাত্রা॑বখা॒দো অ॑স্তি বঃ ॥ ১\।০৪১\।০৪
যং য॒জ্ঞং নয॑থা নর॒ আদি॑ত্যা ঋ॒জুনা॑ প॒থা ।
প্র ব॒ঃ স ধী॒তযে॑ নশত্ ॥ ১\।০৪১\।০৫
স রত্ন॒ং মর্ত্যো॒ বসু॒ বিশ্ব॑ং তো॒কমু॒ত ত্মনা॑ ।
অচ্ছা॑ গচ্ছ॒ত্যস্তৃ॑তঃ ॥ ১\।০৪১\।০৬
ক॒থা রা॑ধাম সখায॒ঃ স্তোম॑ং মি॒ত্রস্যা॑র্য॒ম্ণঃ ।
মহি॒ প্সরো॒ বরু॑ণস্য ॥ ১\।০৪১\।০৭
মা বো॒ ঘ্নন্ত॒ং মা শপ॑ন্ত॒ং প্রতি॑ বোচে দেব॒যন্ত॑ম্ ।
সু॒ম্নৈরিদ্ব॒ আ বি॑বাসে ॥ ১\।০৪১\।০৮
চ॒তুর॑শ্চি॒দ্দদ॑মানাদ্বিভী॒যাদা নিধা॑তোঃ ।
ন দু॑রু॒ক্তায॑ স্পৃহযেত্ ॥ ১\।০৪১\।০৯
সং পূ॑ষ॒ন্নধ্ব॑নস্তির॒ ব্যংহো॑ বিমুচো নপাত্ ।
সক্ষ্বা॑ দেব॒ প্র ণ॑স্পু॒রঃ ॥ ১\।০৪২\।০১
যো ন॑ঃ পূষন্ন॒ঘো বৃকো॑ দু॒ঃশেব॑ আ॒দিদে॑শতি ।
অপ॑ স্ম॒ তং প॒থো জ॑হি ॥ ১\।০৪২\।০২
অপ॒ ত্যং প॑রিপ॒ন্থিন॑ং মুষী॒বাণ॑ং হুর॒শ্চিত॑ম্ ।
দূ॒রমধি॑ স্রু॒তের॑জ ॥ ১\।০৪২\।০৩
ত্বং তস্য॑ দ্বযা॒বিনো॒ঽঘশ॑ংসস্য॒ কস্য॑ চিত্ ।
প॒দাভি তি॑ষ্ঠ॒ তপু॑ষিম্ ॥ ১\।০৪২\।০৪
আ তত্তে॑ দস্র মন্তুম॒ঃ পূষ॒ন্নবো॑ বৃণীমহে ।
যেন॑ পি॒তৄনচো॑দযঃ ॥ ১\।০৪২\।০৫
অধা॑ নো বিশ্বসৌভগ॒ হির॑ণ্যবাশীমত্তম ।
ধনা॑নি সু॒ষণা॑ কৃধি ॥ ১\।০৪২\।০৬
অতি॑ নঃ স॒শ্চতো॑ নয সু॒গা ন॑ঃ সু॒পথা॑ কৃণু ।
পূষ॑ন্নি॒হ ক্রতু॑ং বিদঃ ॥ ১\।০৪২\।০৭
অ॒ভি সূ॒যব॑সং নয॒ ন ন॑বজ্বা॒রো অধ্ব॑নে ।
পূষ॑ন্নি॒হ ক্রতু॑ং বিদঃ ॥ ১\।০৪২\।০৮
শ॒গ্ধি পূ॒র্ধি প্র য॑ংসি চ শিশী॒হি প্রাস্যু॒দর॑ম্ ।
পূষ॑ন্নি॒হ ক্রতু॑ং বিদঃ ॥ ১\।০৪২\।০৯
ন পূ॒ষণ॑ং মেথামসি সূ॒ক্তৈর॒ভি গৃ॑ণীমসি ।
বসূ॑নি দ॒স্মমী॑মহে ॥ ১\।০৪২\।১০
কদ্রু॒দ্রায॒ প্রচে॑তসে মী॒ল়্হুষ্ট॑মায॒ তব্য॑সে ।
বো॒চেম॒ শংত॑মং হৃ॒দে ॥ ১\।০৪৩\।০১
যথা॑ নো॒ অদি॑তি॒ঃ কর॒ত্পশ্বে॒ নৃভ্যো॒ যথা॒ গবে॑ ।
যথা॑ তো॒কায॑ রু॒দ্রিয॑ম্ ॥ ১\।০৪৩\।০২
যথা॑ নো মি॒ত্রো বরু॑ণো॒ যথা॑ রু॒দ্রশ্চিকে॑ততি ।
যথা॒ বিশ্বে॑ স॒জোষ॑সঃ ॥ ১\।০৪৩\।০৩
গা॒থপ॑তিং মে॒ধপ॑তিং রু॒দ্রং জলা॑ষভেষজম্ ।
তচ্ছ॒ংযোঃ সু॒ম্নমী॑মহে ॥ ১\।০৪৩\।০৪
যঃ শু॒ক্র ই॑ব॒ সূর্যো॒ হির॑ণ্যমিব॒ রোচ॑তে ।
শ্রেষ্ঠো॑ দে॒বানা॒ং বসু॑ঃ ॥ ১\।০৪৩\।০৫
শং ন॑ঃ কর॒ত্যর্ব॑তে সু॒গং মে॒ষায॑ মে॒ষ্যে॑ ।
নৃভ্যো॒ নারি॑ভ্যো॒ গবে॑ ॥ ১\।০৪৩\।০৬
অ॒স্মে সো॑ম॒ শ্রিয॒মধি॒ নি ধে॑হি শ॒তস্য॑ নৃ॒ণাম্ ।
মহি॒ শ্রব॑স্তুবিনৃ॒ম্ণম্ ॥ ১\।০৪৩\।০৭
মা ন॑ঃ সোমপরি॒বাধো॒ মারা॑তযো জুহুরন্ত ।
আ ন॑ ইন্দো॒ বাজে॑ ভজ ॥ ১\।০৪৩\।০৮
যাস্তে॑ প্র॒জা অ॒মৃত॑স্য॒ পর॑স্মি॒ন্ধাম॑ন্নৃ॒তস্য॑ ।
মূ॒র্ধা নাভা॑ সোম বেন আ॒ভূষ॑ন্তীঃ সোম বেদঃ ॥ ১\।০৪৩\।০৯
অগ্নে॒ বিব॑স্বদু॒ষস॑শ্চি॒ত্রং রাধো॑ অমর্ত্য ।
আ দা॒শুষে॑ জাতবেদো বহা॒ ত্বম॒দ্যা দে॒বাঁ উ॑ষ॒র্বুধ॑ঃ ॥ ১\।০৪৪\।০১
জুষ্টো॒ হি দূ॒তো অসি॑ হব্য॒বাহ॒নোঽগ্নে॑ র॒থীর॑ধ্ব॒রাণা॑ম্ ।
স॒জূর॒শ্বিভ্যা॑মু॒ষসা॑ সু॒বীর্য॑ম॒স্মে ধে॑হি॒ শ্রবো॑ বৃ॒হত্ ॥ ১\।০৪৪\।০২
অ॒দ্যা দূ॒তং বৃ॑ণীমহে॒ বসু॑ম॒গ্নিং পু॑রুপ্রি॒যম্ ।
ধূ॒মকে॑তু॒ং ভাঋ॑জীক॒ং ব্যু॑ষ্টিষু য॒জ্ঞানা॑মধ্বর॒শ্রিয॑ম্ ॥ ১\।০৪৪\।০৩
শ্রেষ্ঠ॒ং যবি॑ষ্ঠ॒মতি॑থি॒ং স্বা॑হুত॒ং জুষ্ট॒ং জনা॑য দা॒শুষে॑ ।
দে॒বাঁ অচ্ছা॒ যাত॑বে জা॒তবে॑দসম॒গ্নিমী॑ল়ে॒ ব্যু॑ষ্টিষু ॥ ১\।০৪৪\।০৪
স্ত॒বি॒ষ্যামি॒ ত্বাম॒হং বিশ্ব॑স্যামৃত ভোজন ।
অগ্নে॑ ত্রা॒তার॑ম॒মৃত॑ং মিযেধ্য॒ যজি॑ষ্ঠং হব্যবাহন ॥ ১\।০৪৪\।০৫
সু॒শংসো॑ বোধি গৃণ॒তে য॑বিষ্ঠ্য॒ মধু॑জিহ্ব॒ঃ স্বা॑হুতঃ ।
প্রস্ক॑ণ্বস্য প্রতি॒রন্নাযু॑র্জী॒বসে॑ নম॒স্যা দৈব্য॒ং জন॑ম্ ॥ ১\।০৪৪\।০৬
হোতা॑রং বি॒শ্ববে॑দস॒ং সং হি ত্বা॒ বিশ॑ ই॒ন্ধতে॑ ।
স আ ব॑হ পুরুহূত॒ প্রচে॑ত॒সোঽগ্নে॑ দে॒বাঁ ই॒হ দ্র॒বত্ ॥ ১\।০৪৪\।০৭
স॒বি॒তার॑মু॒ষস॑ম॒শ্বিনা॒ ভগ॑ম॒গ্নিং ব্যু॑ষ্টিষু॒ ক্ষপ॑ঃ ।
কণ্বা॑সস্ত্বা সু॒তসো॑মাস ইন্ধতে হব্য॒বাহ॑ং স্বধ্বর ॥ ১\।০৪৪\।০৮
পতি॒র্হ্য॑ধ্ব॒রাণা॒মগ্নে॑ দূ॒তো বি॒শামসি॑ ।
উ॒ষ॒র্বুধ॒ আ ব॑হ॒ সোম॑পীতযে দে॒বাঁ অ॒দ্য স্ব॒র্দৃশ॑ঃ ॥ ১\।০৪৪\।০৯
অগ্নে॒ পূর্বা॒ অনূ॒ষসো॑ বিভাবসো দী॒দেথ॑ বি॒শ্বদ॑র্শতঃ ।
অসি॒ গ্রামে॑ষ্ববি॒তা পু॒রোহি॒তোঽসি॑ য॒জ্ঞেষু॒ মানু॑ষঃ ॥ ১\।০৪৪\।১০
নি ত্বা॑ য॒জ্ঞস্য॒ সাধ॑ন॒মগ্নে॒ হোতা॑রমৃ॒ত্বিজ॑ম্ ।
ম॒নু॒ষ্বদ্দে॑ব ধীমহি॒ প্রচে॑তসং জী॒রং দূ॒তমম॑র্ত্যম্ ॥ ১\।০৪৪\।১১
যদ্দে॒বানা॑ং মিত্রমহঃ পু॒রোহি॒তোঽন্ত॑রো॒ যাসি॑ দূ॒ত্য॑ম্ ।
সিন্ধো॑রিব॒ প্রস্ব॑নিতাস ঊ॒র্মযো॒ঽগ্নের্ভ্রা॑জন্তে অ॒র্চয॑ঃ ॥ ১\।০৪৪\।১২
শ্রু॒ধি শ্রু॑ত্কর্ণ॒ বহ্নি॑ভির্দে॒বৈর॑গ্নে স॒যাব॑ভিঃ ।
আ সী॑দন্তু ব॒র্হিষি॑ মি॒ত্রো অ॑র্য॒মা প্রা॑ত॒র্যাবা॑ণো অধ্ব॒রম্ ॥ ১\।০৪৪\।১৩
শৃ॒ণ্বন্তু॒ স্তোম॑ং ম॒রুত॑ঃ সু॒দান॑বোঽগ্নিজি॒হ্বা ঋ॑তা॒বৃধ॑ঃ ।
পিব॑তু॒ সোম॒ং বরু॑ণো ধৃ॒তব্র॑তো॒ঽশ্বিভ্যা॑মু॒ষসা॑ স॒জূঃ ॥ ১\।০৪৪\।১৪
ত্বম॑গ্নে॒ বসূ॑ঁরি॒হ রু॒দ্রাঁ আ॑দি॒ত্যাঁ উ॒ত ।
যজা॑ স্বধ্ব॒রং জন॒ং মনু॑জাতং ঘৃত॒প্রুষ॑ম্ ॥ ১\।০৪৫\।০১
শ্রু॒ষ্টী॒বানো॒ হি দা॒শুষে॑ দে॒বা অ॑গ্নে॒ বিচে॑তসঃ ।
তান্রো॑হিদশ্ব গির্বণ॒স্ত্রয॑স্ত্রিংশত॒মা ব॑হ ॥ ১\।০৪৫\।০২
প্রি॒য॒মে॒ধ॒বদ॑ত্রি॒বজ্জাত॑বেদো বিরূপ॒বত্ ।
অ॒ঙ্গি॒র॒স্বন্ম॑হিব্রত॒ প্রস্ক॑ণ্বস্য শ্রুধী॒ হব॑ম্ ॥ ১\।০৪৫\।০৩
মহি॑কেরব ঊ॒তযে॑ প্রি॒যমে॑ধা অহূষত ।
রাজ॑ন্তমধ্ব॒রাণা॑ম॒গ্নিং শু॒ক্রেণ॑ শো॒চিষা॑ ॥ ১\।০৪৫\।০৪
ঘৃতা॑হবন সন্ত্যে॒মা উ॒ ষু শ্রু॑ধী॒ গির॑ঃ ।
যাভি॒ঃ কণ্ব॑স্য সূ॒নবো॒ হব॒ন্তেঽব॑সে ত্বা ॥ ১\।০৪৫\।০৫
ত্বাং চি॑ত্রশ্রবস্তম॒ হব॑ন্তে বি॒ক্ষু জ॒ন্তব॑ঃ ।
শো॒চিষ্কে॑শং পুরুপ্রি॒যাগ্নে॑ হ॒ব্যায॒ বোল়্হ॑বে ॥ ১\।০৪৫\।০৬
নি ত্বা॒ হোতা॑রমৃ॒ত্বিজ॑ং দধি॒রে ব॑সু॒বিত্ত॑মম্ ।
শ্রুত্ক॑র্ণং স॒প্রথ॑স্তম॒ং বিপ্রা॑ অগ্নে॒ দিবি॑ষ্টিষু ॥ ১\।০৪৫\।০৭
আ ত্বা॒ বিপ্রা॑ অচুচ্যবুঃ সু॒তসো॑মা অ॒ভি প্রয॑ঃ ।
বৃ॒হদ্ভা বিভ্র॑তো হ॒বিরগ্নে॒ মর্তা॑য দা॒শুষে॑ ॥ ১\।০৪৫\।০৮
প্রা॒ত॒র্যাব্ণ॑ঃ সহস্কৃত সোম॒পেযা॑য সন্ত্য ।
ই॒হাদ্য দৈব্য॒ং জন॑ং ব॒র্হিরা সা॑দযা বসো ॥ ১\।০৪৫\।০৯
অ॒র্বাঞ্চ॒ং দৈব্য॒ং জন॒মগ্নে॒ যক্ষ্ব॒ সহূ॑তিভিঃ ।
অ॒যং সোম॑ঃ সুদানব॒স্তং পা॑ত তি॒রোঅ॑হ্ন্যম্ ॥ ১\।০৪৫\।১০
এ॒ষো উ॒ষা অপূ॑র্ব্যা॒ ব্যু॑চ্ছতি প্রি॒যা দি॒বঃ ।
স্তু॒ষে বা॑মশ্বিনা বৃ॒হত্ ॥ ১\।০৪৬\।০১
যা দ॒স্রা সিন্ধু॑মাতরা মনো॒তরা॑ রযী॒ণাম্ ।
ধি॒যা দে॒বা ব॑সু॒বিদা॑ ॥ ১\।০৪৬\।০২
ব॒চ্যন্তে॑ বাং ককু॒হাসো॑ জূ॒র্ণাযা॒মধি॑ বি॒ষ্টপি॑ ।
যদ্বা॒ং রথো॒ বিভি॒ষ্পতা॑ত্ ॥ ১\।০৪৬\।০৩
হ॒বিষা॑ জা॒রো অ॒পাং পিপ॑র্তি॒ পপু॑রির্নরা ।
পি॒তা কুট॑স্য চর্ষ॒ণিঃ ॥ ১\।০৪৬\।০৪
আ॒দা॒রো বা॑ং মতী॒নাং নাস॑ত্যা মতবচসা ।
পা॒তং সোম॑স্য ধৃষ্ণু॒যা ॥ ১\।০৪৬\।০৫
যা ন॒ঃ পীপ॑রদশ্বিনা॒ জ্যোতি॑ষ্মতী॒ তম॑স্তি॒রঃ ।
তাম॒স্মে রা॑সাথা॒মিষ॑ম্ ॥ ১\।০৪৬\।০৬
আ নো॑ না॒বা ম॑তী॒নাং যা॒তং পা॒রায॒ গন্ত॑বে ।
যু॒ঞ্জাথা॑মশ্বিনা॒ রথ॑ম্ ॥ ১\।০৪৬\।০৭
অ॒রিত্র॑ং বাং দি॒বস্পৃ॒থু তী॒র্থে সিন্ধূ॑না॒ং রথ॑ঃ ।
ধি॒যা যু॑যুজ্র॒ ইন্দ॑বঃ ॥ ১\।০৪৬\।০৮
দি॒বস্ক॑ণ্বাস॒ ইন্দ॑বো॒ বসু॒ সিন্ধূ॑নাং প॒দে ।
স্বং ব॒ব্রিং কুহ॑ ধিত্সথঃ ॥ ১\।০৪৬\।০৯
অভূ॑দু॒ ভা উ॑ অ॒ংশবে॒ হির॑ণ্য॒ং প্রতি॒ সূর্য॑ঃ ।
ব্য॑খ্যজ্জি॒হ্বযাসি॑তঃ ॥ ১\।০৪৬\।১০
অভূ॑দু পা॒রমেত॑বে॒ পন্থা॑ ঋ॒তস্য॑ সাধু॒যা ।
অদ॑র্শি॒ বি স্রু॒তির্দি॒বঃ ॥ ১\।০৪৬\।১১
তত্ত॒দিদ॒শ্বিনো॒রবো॑ জরি॒তা প্রতি॑ ভূষতি ।
মদে॒ সোম॑স্য॒ পিপ্র॑তোঃ ॥ ১\।০৪৬\।১২
বা॒ব॒সা॒না বি॒বস্ব॑তি॒ সোম॑স্য পী॒ত্যা গি॒রা ।
ম॒নু॒ষ্বচ্ছ॑ম্ভূ॒ আ গ॑তম্ ॥ ১\।০৪৬\।১৩
যু॒বোরু॒ষা অনু॒ শ্রিয॒ং পরি॑জ্মনোরু॒পাচ॑রত্ ।
ঋ॒তা ব॑নথো অ॒ক্তুভি॑ঃ ॥ ১\।০৪৬\।১৪
উ॒ভা পি॑বতমশ্বিনো॒ভা ন॒ঃ শর্ম॑ যচ্ছতম্ ।
অ॒বি॒দ্রি॒যাভি॑রূ॒তিভি॑ঃ ॥ ১\।০৪৬\।১৫
অ॒যং বা॒ং মধু॑মত্তমঃ সু॒তঃ সোম॑ ঋতাবৃধা ।
তম॑শ্বিনা পিবতং তি॒রোঅ॑হ্ন্যং ধ॒ত্তং রত্না॑নি দা॒শুষে॑ ॥ ১\।০৪৭\।০১
ত্রি॒ব॒ন্ধু॒রেণ॑ ত্রি॒বৃতা॑ সু॒পেশ॑সা॒ রথে॒না যা॑তমশ্বিনা ।
কণ্বা॑সো বা॒ং ব্রহ্ম॑ কৃণ্বন্ত্যধ্ব॒রে তেষা॒ং সু শৃ॑ণুত॒ং হব॑ম্ ॥ ১\।০৪৭\।০২
অশ্বি॑না॒ মধু॑মত্তমং পা॒তং সোম॑মৃতাবৃধা ।
অথা॒দ্য দ॑স্রা॒ বসু॒ বিভ্র॑তা॒ রথে॑ দা॒শ্বাংস॒মুপ॑ গচ্ছতম্ ॥ ১\।০৪৭\।০৩
ত্রি॒ষ॒ধ॒স্থে ব॒র্হিষি॑ বিশ্ববেদসা॒ মধ্বা॑ য॒জ্ঞং মি॑মিক্ষতম্ ।
কণ্বা॑সো বাং সু॒তসো॑মা অ॒ভিদ্য॑বো যু॒বাং হ॑বন্তে অশ্বিনা ॥ ১\।০৪৭\।০৪
যাভি॒ঃ কণ্ব॑ম॒ভিষ্টি॑ভি॒ঃ প্রাব॑তং যু॒বম॑শ্বিনা ।
তাভি॒ঃ ষ্ব১॒॑স্মাঁ অ॑বতং শুভস্পতী পা॒তং সোম॑মৃতাবৃধা ॥ ১\।০৪৭\।০৫
সু॒দাসে॑ দস্রা॒ বসু॒ বিভ্র॑তা॒ রথে॒ পৃক্ষো॑ বহতমশ্বিনা ।
র॒যিং স॑মু॒দ্রাদু॒ত বা॑ দি॒বস্পর্য॒স্মে ধ॑ত্তং পুরু॒স্পৃহ॑ম্ ॥ ১\।০৪৭\।০৬
যন্না॑সত্যা পরা॒বতি॒ যদ্বা॒ স্থো অধি॑ তু॒র্বশে॑ ।
অতো॒ রথে॑ন সু॒বৃতা॑ ন॒ আ গ॑তং সা॒কং সূর্য॑স্য র॒শ্মিভি॑ঃ ॥ ১\।০৪৭\।০৭
অ॒র্বাঞ্চা॑ বা॒ং সপ্ত॑যোঽধ্বর॒শ্রিযো॒ বহ॑ন্তু॒ সব॒নেদুপ॑ ।
ইষ॑ং পৃ॒ঞ্চন্তা॑ সু॒কৃতে॑ সু॒দান॑ব॒ আ ব॒র্হিঃ সী॑দতং নরা ॥ ১\।০৪৭\।০৮
তেন॑ নাস॒ত্যা গ॑ত॒ং রথে॑ন॒ সূর্য॑ত্বচা ।
যেন॒ শশ্ব॑দূ॒হথু॑র্দা॒শুষে॒ বসু॒ মধ্ব॒ঃ সোম॑স্য পী॒তযে॑ ॥ ১\।০৪৭\।০৯
উ॒ক্থেভি॑র॒র্বাগব॑সে পুরূ॒বসূ॑ অ॒র্কৈশ্চ॒ নি হ্ব॑যামহে ।
শশ্ব॒ত্কণ্বা॑না॒ং সদ॑সি প্রি॒যে হি ক॒ং সোম॑ং প॒পথু॑রশ্বিনা ॥ ১\।০৪৭\।১০
স॒হ বা॒মেন॑ ন উষো॒ ব্যু॑চ্ছা দুহিতর্দিবঃ ।
স॒হ দ্যু॒ম্নেন॑ বৃহ॒তা বি॑ভাবরি রা॒যা দে॑বি॒ দাস্ব॑তী ॥ ১\।০৪৮\।০১
অশ্বা॑বতী॒র্গোম॑তীর্বিশ্বসু॒বিদো॒ ভূরি॑ চ্যবন্ত॒ বস্ত॑বে ।
উদী॑রয॒ প্রতি॑ মা সূ॒নৃতা॑ উষ॒শ্চোদ॒ রাধো॑ ম॒ঘোনা॑ম্ ॥ ১\।০৪৮\।০২
উ॒বাসো॒ষা উ॒চ্ছাচ্চ॒ নু দে॒বী জী॒রা রথা॑নাম্ ।
যে অ॑স্যা আ॒চর॑ণেষু দধ্রি॒রে স॑মু॒দ্রে ন শ্র॑ব॒স্যব॑ঃ ॥ ১\।০৪৮\।০৩
উষো॒ যে তে॒ প্র যামে॑ষু যু॒ঞ্জতে॒ মনো॑ দা॒নায॑ সূ॒রয॑ঃ ।
অত্রাহ॒ তত্কণ্ব॑ এষা॒ং কণ্ব॑তমো॒ নাম॑ গৃণাতি নৃ॒ণাম্ ॥ ১\।০৪৮\।০৪
আ ঘা॒ যোষে॑ব সূ॒নর্যু॒ষা যা॑তি প্রভুঞ্জ॒তী ।
জ॒রয॑ন্তী॒ বৃজ॑নং প॒দ্বদী॑যত॒ উত্পা॑তযতি প॒ক্ষিণ॑ঃ ॥ ১\।০৪৮\।০৫
বি যা সৃ॒জতি॒ সম॑ন॒ং ব্য১॒॑র্থিন॑ঃ প॒দং ন বে॒ত্যোদ॑তী ।
বযো॒ নকি॑ষ্টে পপ্তি॒বাংস॑ আসতে॒ ব্যু॑ষ্টৌ বাজিনীবতি ॥ ১\।০৪৮\।০৬
এ॒ষাযু॑ক্ত পরা॒বত॒ঃ সূর্য॑স্যো॒দয॑না॒দধি॑ ।
শ॒তং রথে॑ভিঃ সু॒ভগো॒ষা ই॒যং বি যা॑ত্য॒ভি মানু॑ষান্ ॥ ১\।০৪৮\।০৭
বিশ্ব॑মস্যা নানাম॒ চক্ষ॑সে॒ জগ॒জ্জ্যোতি॑ষ্কৃণোতি সূ॒নরী॑ ।
অপ॒ দ্বেষো॑ ম॒ঘোনী॑ দুহি॒তা দি॒ব উ॒ষা উ॑চ্ছ॒দপ॒ স্রিধ॑ঃ ॥ ১\।০৪৮\।০৮
উষ॒ আ ভা॑হি ভা॒নুনা॑ চ॒ন্দ্রেণ॑ দুহিতর্দিবঃ ।
আ॒বহ॑ন্তী॒ ভূর্য॒স্মভ্য॒ং সৌভ॑গং ব্যু॒চ্ছন্তী॒ দিবি॑ষ্টিষু ॥ ১\।০৪৮\।০৯
বিশ্ব॑স্য॒ হি প্রাণ॑ন॒ং জীব॑ন॒ং ত্বে বি যদু॒চ্ছসি॑ সূনরি ।
সা নো॒ রথে॑ন বৃহ॒তা বি॑ভাবরি শ্রু॒ধি চি॑ত্রামঘে॒ হব॑ম্ ॥ ১\।০৪৮\।১০
উষো॒ বাজ॒ং হি বংস্ব॒ যশ্চি॒ত্রো মানু॑ষে॒ জনে॑ ।
তেনা ব॑হ সু॒কৃতো॑ অধ্ব॒রাঁ উপ॒ যে ত্বা॑ গৃ॒ণন্তি॒ বহ্ন॑যঃ ॥ ১\।০৪৮\।১১
বিশ্বা॑ন্দে॒বাঁ আ ব॑হ॒ সোম॑পীতযে॒ঽন্তরি॑ক্ষাদুষ॒স্ত্বম্ ।
সাস্মাসু॑ ধা॒ গোম॒দশ্বা॑বদু॒ক্থ্য১॒॑মুষো॒ বাজ॑ং সু॒বীর্য॑ম্ ॥ ১\।০৪৮\।১২
যস্যা॒ রুশ॑ন্তো অ॒র্চয॒ঃ প্রতি॑ ভ॒দ্রা অদৃ॑ক্ষত ।
সা নো॑ র॒যিং বি॒শ্ববা॑রং সু॒পেশ॑সমু॒ষা দ॑দাতু॒ সুগ্ম্য॑ম্ ॥ ১\।০৪৮\।১৩
যে চি॒দ্ধি ত্বামৃষ॑য॒ঃ পূর্ব॑ ঊ॒তযে॑ জুহূ॒রেঽব॑সে মহি ।
সা ন॒ঃ স্তোমা॑ঁ অ॒ভি গৃ॑ণীহি॒ রাধ॒সোষ॑ঃ শু॒ক্রেণ॑ শো॒চিষা॑ ॥ ১\।০৪৮\।১৪
উষো॒ যদ॒দ্য ভা॒নুনা॒ বি দ্বারা॑বৃ॒ণবো॑ দি॒বঃ ।
প্র নো॑ যচ্ছতাদবৃ॒কং পৃ॒থু চ্ছ॒র্দিঃ প্র দে॑বি॒ গোম॑তী॒রিষ॑ঃ ॥ ১\।০৪৮\।১৫
সং নো॑ রা॒যা বৃ॑হ॒তা বি॒শ্বপে॑শসা মিমি॒ক্ষ্বা সমিল়া॑ভি॒রা ।
সং দ্যু॒ম্নেন॑ বিশ্ব॒তুরো॑ষো মহি॒ সং বাজৈ॑র্বাজিনীবতি ॥ ১\।০৪৮\।১৬
উষো॑ ভ॒দ্রেভি॒রা গ॑হি দি॒বশ্চি॑দ্রোচ॒নাদধি॑ ।
বহ॑ন্ত্বরু॒ণপ্স॑ব॒ উপ॑ ত্বা সো॒মিনো॑ গৃ॒হম্ ॥ ১\।০৪৯\।০১
সু॒পেশ॑সং সু॒খং রথ॒ং যম॒ধ্যস্থা॑ উষ॒স্ত্বম্ ।
তেনা॑ সু॒শ্রব॑স॒ং জন॒ং প্রাবা॒দ্য দু॑হিতর্দিবঃ ॥ ১\।০৪৯\।০২
বয॑শ্চিত্তে পত॒ত্রিণো॑ দ্বি॒পচ্চতু॑ষ্পদর্জুনি ।
উষ॒ঃ প্রার॑ন্নৃ॒তূঁরনু॑ দি॒বো অন্তে॑ভ্য॒স্পরি॑ ॥ ১\।০৪৯\।০৩
ব্যু॒চ্ছন্তী॒ হি র॒শ্মিভি॒র্বিশ্ব॑মা॒ভাসি॑ রোচ॒নম্ ।
তাং ত্বামু॑ষর্বসূ॒যবো॑ গী॒র্ভিঃ কণ্বা॑ অহূষত ॥ ১\।০৪৯\।০৪
উদু॒ ত্যং জা॒তবে॑দসং দে॒বং ব॑হন্তি কে॒তব॑ঃ ।
দৃ॒শে বিশ্বা॑য॒ সূর্য॑ম্ ॥ ১\।০৫০\।০১
অপ॒ ত্যে তা॒যবো॑ যথা॒ নক্ষ॑ত্রা যন্ত্য॒ক্তুভি॑ঃ ।
সূরা॑য বি॒শ্বচ॑ক্ষসে ॥ ১\।০৫০\।০২
অদৃ॑শ্রমস্য কে॒তবো॒ বি র॒শ্মযো॒ জনা॒ঁ অনু॑ ।
ভ্রাজ॑ন্তো অ॒গ্নযো॑ যথা ॥ ১\।০৫০\।০৩
ত॒রণি॑র্বি॒শ্বদ॑র্শতো জ্যোতি॒ষ্কৃদ॑সি সূর্য ।
বিশ্ব॒মা ভা॑সি রোচ॒নম্ ॥ ১\।০৫০\।০৪
প্র॒ত্যঙ্দে॒বানা॒ং বিশ॑ঃ প্র॒ত্যঙ্ঙুদে॑ষি॒ মানু॑ষান্ ।
প্র॒ত্যঙ্বিশ্ব॒ং স্ব॑র্দৃ॒শে ॥ ১\।০৫০\।০৫
যেনা॑ পাবক॒ চক্ষ॑সা ভুর॒ণ্যন্ত॒ং জনা॒ঁ অনু॑ ।
ত্বং ব॑রুণ॒ পশ্য॑সি ॥ ১\।০৫০\।০৬
বি দ্যামে॑ষি॒ রজ॑স্পৃ॒থ্বহা॒ মিমা॑নো অ॒ক্তুভি॑ঃ ।
পশ্য॒ঞ্জন্মা॑নি সূর্য ॥ ১\।০৫০\।০৭
স॒প্ত ত্বা॑ হ॒রিতো॒ রথে॒ বহ॑ন্তি দেব সূর্য ।
শো॒চিষ্কে॑শং বিচক্ষণ ॥ ১\।০৫০\।০৮
অযু॑ক্ত স॒প্ত শু॒ন্ধ্যুব॒ঃ সূরো॒ রথ॑স্য ন॒প্ত্য॑ঃ ।
তাভি॑র্যাতি॒ স্বযু॑ক্তিভিঃ ॥ ১\।০৫০\।০৯
উদ্ব॒যং তম॑স॒স্পরি॒ জ্যোতি॒ষ্পশ্য॑ন্ত॒ উত্ত॑রম্ ।
দে॒বং দে॑ব॒ত্রা সূর্য॒মগ॑ন্ম॒ জ্যোতি॑রুত্ত॒মম্ ॥ ১\।০৫০\।১০
উ॒দ্যন্ন॒দ্য মি॑ত্রমহ আ॒রোহ॒ন্নুত্ত॑রা॒ং দিব॑ম্ ।
হৃ॒দ্রো॒গং মম॑ সূর্য হরি॒মাণ॑ং চ নাশয ॥ ১\।০৫০\।১১
শুকে॑ষু মে হরি॒মাণ॑ং রোপ॒ণাকা॑সু দধ্মসি ।
অথো॑ হারিদ্র॒বেষু॑ মে হরি॒মাণ॒ং নি দ॑ধ্মসি ॥ ১\।০৫০\।১২
উদ॑গাদ॒যমা॑দি॒ত্যো বিশ্বে॑ন॒ সহ॑সা স॒হ ।
দ্বি॒ষন্ত॒ং মহ্য॑ং র॒ন্ধয॒ন্মো অ॒হং দ্বি॑ষ॒তে র॑ধম্ ॥ ১\।০৫০\।১৩
অ॒ভি ত্যং মে॒ষং পু॑রুহূ॒তমৃ॒গ্মিয॒মিন্দ্র॑ং গী॒র্ভির্ম॑দতা॒ বস্বো॑ অর্ণ॒বম্ ।
যস্য॒ দ্যাবো॒ ন বি॒চর॑ন্তি॒ মানু॑ষা ভু॒জে মংহি॑ষ্ঠম॒ভি বিপ্র॑মর্চত ॥ ১\।০৫১\।০১
অ॒ভীম॑বন্বন্স্বভি॒ষ্টিমূ॒তযো॑ঽন্তরিক্ষ॒প্রাং তবি॑ষীভি॒রাবৃ॑তম্ ।
ইন্দ্র॒ং দক্ষা॑স ঋ॒ভবো॑ মদ॒চ্যুত॑ং শ॒তক্র॑তু॒ং জব॑নী সূ॒নৃতারু॑হত্ ॥ ১\।০৫১\।০২
ত্বং গো॒ত্রমঙ্গি॑রোভ্যোঽবৃণো॒রপো॒তাত্র॑যে শ॒তদু॑রেষু গাতু॒বিত্ ।
স॒সেন॑ চিদ্বিম॒দাযা॑বহো॒ বস্বা॒জাবদ্রি॑ং বাবসা॒নস্য॑ ন॒র্তয॑ন্ ॥ ১\।০৫১\।০৩
ত্বম॒পাম॑পি॒ধানা॑বৃণো॒রপাধা॑রয॒ঃ পর্ব॑তে॒ দানু॑ম॒দ্বসু॑ ।
বৃ॒ত্রং যদি॑ন্দ্র॒ শব॒সাব॑ধী॒রহি॒মাদিত্সূর্য॑ং দি॒ব্যারো॑হযো দৃ॒শে ॥ ১\।০৫১\।০৪
ত্বং মা॒যাভি॒রপ॑ মা॒যিনো॑ঽধমঃ স্ব॒ধাভি॒র্যে অধি॒ শুপ্তা॒বজু॑হ্বত ।
ত্বং পিপ্রো॑র্নৃমণ॒ঃ প্রারু॑জ॒ঃ পুর॒ঃ প্র ঋ॒জিশ্বা॑নং দস্যু॒হত্যে॑ষ্বাবিথ ॥ ১\।০৫১\।০৫
ত্বং কুত্স॑ং শুষ্ণ॒হত্যে॑ষ্বাবি॒থার॑ন্ধযোঽতিথি॒গ্বায॒ শম্ব॑রম্ ।
ম॒হান্ত॑ং চিদর্বু॒দং নি ক্র॑মীঃ প॒দা স॒নাদে॒ব দ॑স্যু॒হত্যা॑য জজ্ঞিষে ॥ ১\।০৫১\।০৬
ত্বে বিশ্বা॒ তবি॑ষী স॒ধ্র্য॑গ্ঘি॒তা তব॒ রাধ॑ঃ সোমপী॒থায॑ হর্ষতে ।
তব॒ বজ্র॑শ্চিকিতে বা॒হ্বোর্হি॒তো বৃ॒শ্চা শত্রো॒রব॒ বিশ্বা॑নি॒ বৃষ্ণ্যা॑ ॥ ১\।০৫১\।০৭
বি জা॑নী॒হ্যার্যা॒ন্যে চ॒ দস্য॑বো ব॒র্হিষ্ম॑তে রন্ধযা॒ শাস॑দব্র॒তান্ ।
শাকী॑ ভব॒ যজ॑মানস্য চোদি॒তা বিশ্বেত্তা তে॑ সধ॒মাদে॑ষু চাকন ॥ ১\।০৫১\।০৮
অনু॑ব্রতায র॒ন্ধয॒ন্নপ॑ব্রতানা॒ভূভি॒রিন্দ্র॑ঃ শ্ন॒থয॒ন্ননা॑ভুবঃ ।
বৃ॒দ্ধস্য॑ চি॒দ্বর্ধ॑তো॒ দ্যামিন॑ক্ষত॒ঃ স্তবা॑নো ব॒ম্রো বি জ॑ঘান স॒ংদিহ॑ঃ ॥ ১\।০৫১\।০৯
তক্ষ॒দ্যত্ত॑ উ॒শনা॒ সহ॑সা॒ সহো॒ বি রোদ॑সী ম॒জ্মনা॑ বাধতে॒ শব॑ঃ ।
আ ত্বা॒ বাত॑স্য নৃমণো মনো॒যুজ॒ আ পূর্য॑মাণমবহন্ন॒ভি শ্রব॑ঃ ॥ ১\।০৫১\।১০
মন্দি॑ষ্ট॒ যদু॒শনে॑ কা॒ব্যে সচা॒ঁ ইন্দ্রো॑ ব॒ঙ্কূ ব॑ঙ্কু॒তরাধি॑ তিষ্ঠতি ।
উ॒গ্রো য॒যিং নির॒পঃ স্রোত॑সাসৃজ॒দ্বি শুষ্ণ॑স্য দৃংহি॒তা ঐ॑রয॒ত্পুর॑ঃ ॥ ১\।০৫১\।১১
আ স্মা॒ রথ॑ং বৃষ॒পাণে॑ষু তিষ্ঠসি শার্যা॒তস্য॒ প্রভৃ॑তা॒ যেষু॒ মন্দ॑সে ।
ইন্দ্র॒ যথা॑ সু॒তসো॑মেষু চা॒কনো॑ঽন॒র্বাণ॒ং শ্লোক॒মা রো॑হসে দি॒বি ॥ ১\।০৫১\।১২
অদ॑দা॒ অর্ভা॑ং মহ॒তে ব॑চ॒স্যবে॑ ক॒ক্ষীব॑তে বৃচ॒যামি॑ন্দ্র সুন্ব॒তে ।
মেনা॑ভবো বৃষণ॒শ্বস্য॑ সুক্রতো॒ বিশ্বেত্তা তে॒ সব॑নেষু প্র॒বাচ্যা॑ ॥ ১\।০৫১\।১৩
ইন্দ্রো॑ অশ্রাযি সু॒ধ্যো॑ নিরে॒কে প॒জ্রেষু॒ স্তোমো॒ দুর্যো॒ ন যূপ॑ঃ ।
অ॒শ্ব॒যুর্গ॒ব্যূ র॑থ॒যুর্ব॑সূ॒যুরিন্দ্র॒ ইদ্রা॒যঃ ক্ষ॑যতি প্রয॒ন্তা ॥ ১\।০৫১\।১৪
ই॒দং নমো॑ বৃষ॒ভায॑ স্ব॒রাজে॑ স॒ত্যশু॑ষ্মায ত॒বসে॑ঽবাচি ।
অ॒স্মিন্নি॑ন্দ্র বৃ॒জনে॒ সর্ব॑বীরা॒ঃ স্মত্সূ॒রিভি॒স্তব॒ শর্ম॑ন্স্যাম ॥ ১\।০৫১\।১৫
ত্যং সু মে॒ষং ম॑হযা স্ব॒র্বিদ॑ং শ॒তং যস্য॑ সু॒ভ্ব॑ঃ সা॒কমীর॑তে ।
অত্য॒ং ন বাজ॑ং হবন॒স্যদ॒ং রথ॒মেন্দ্র॑ং ববৃত্যা॒মব॑সে সুবৃ॒ক্তিভি॑ঃ ॥ ১\।০৫২\।০১
স পর্ব॑তো॒ ন ধ॒রুণে॒ষ্বচ্যু॑তঃ স॒হস্র॑মূতি॒স্তবি॑ষীষু বাবৃধে ।
ইন্দ্রো॒ যদ্বৃ॒ত্রমব॑ধীন্নদী॒বৃত॑মু॒ব্জন্নর্ণা॑ংসি॒ জর্হৃ॑ষাণো॒ অন্ধ॑সা ॥ ১\।০৫২\।০২
স হি দ্ব॒রো দ্ব॒রিষু॑ ব॒ব্র ঊধ॑নি চ॒ন্দ্রবু॑ধ্নো॒ মদ॑বৃদ্ধো মনী॒ষিভি॑ঃ ।
ইন্দ্র॒ং তম॑হ্বে স্বপ॒স্যযা॑ ধি॒যা মংহি॑ষ্ঠরাতি॒ং স হি পপ্রি॒রন্ধ॑সঃ ॥ ১\।০৫২\।০৩
আ যং পৃ॒ণন্তি॑ দি॒বি সদ্ম॑বর্হিষঃ সমু॒দ্রং ন সু॒ভ্ব১॒॑ঃ স্বা অ॒ভিষ্ট॑যঃ ।
তং বৃ॑ত্র॒হত্যে॒ অনু॑ তস্থুরূ॒তয॒ঃ শুষ্মা॒ ইন্দ্র॑মবা॒তা অহ্রু॑তপ্সবঃ ॥ ১\।০৫২\।০৪
অ॒ভি স্ববৃ॑ষ্টি॒ং মদে॑ অস্য॒ যুধ্য॑তো র॒ঘ্বীরি॑ব প্রব॒ণে স॑স্রুরূ॒তয॑ঃ ।
ইন্দ্রো॒ যদ্ব॒জ্রী ধৃ॒ষমা॑ণো॒ অন্ধ॑সা ভি॒নদ্ব॒লস্য॑ পরি॒ধীঁরি॑ব ত্রি॒তঃ ॥ ১\।০৫২\।০৫
পরী॑ং ঘৃ॒ণা চ॑রতি তিত্বি॒ষে শবো॒ঽপো বৃ॒ত্বী রজ॑সো বু॒ধ্নমাশ॑যত্ ।
বৃ॒ত্রস্য॒ যত্প্র॑ব॒ণে দু॒র্গৃভি॑শ্বনো নিজ॒ঘন্থ॒ হন্বো॑রিন্দ্র তন্য॒তুম্ ॥ ১\।০৫২\।০৬
হ্র॒দং ন হি ত্বা॑ ন্যৃ॒ষন্ত্যূ॒র্মযো॒ ব্রহ্মা॑ণীন্দ্র॒ তব॒ যানি॒ বর্ধ॑না ।
ত্বষ্টা॑ চিত্তে॒ যুজ্য॑ং বাবৃধে॒ শব॑স্ত॒তক্ষ॒ বজ্র॑ম॒ভিভূ॑ত্যোজসম্ ॥ ১\।০৫২\।০৭
জ॒ঘ॒ন্বাঁ উ॒ হরি॑ভিঃ সম্ভৃতক্রত॒বিন্দ্র॑ বৃ॒ত্রং মনু॑ষে গাতু॒যন্ন॒পঃ ।
অয॑চ্ছথা বা॒হ্বোর্বজ্র॑মায॒সমধা॑রযো দি॒ব্যা সূর্য॑ং দৃ॒শে ॥ ১\।০৫২\।০৮
বৃ॒হত্স্বশ্চ॑ন্দ্র॒মম॑ব॒দ্যদু॒ক্থ্য১॒॑মকৃ॑ণ্বত ভি॒যসা॒ রোহ॑ণং দি॒বঃ ।
যন্মানু॑ষপ্রধনা॒ ইন্দ্র॑মূ॒তয॒ঃ স্ব॑র্নৃ॒ষাচো॑ ম॒রুতোঽম॑দ॒ন্ননু॑ ॥ ১\।০৫২\।০৯
দ্যৌশ্চি॑দ॒স্যাম॑বা॒ঁ অহে॑ঃ স্ব॒নাদযো॑যবীদ্ভি॒যসা॒ বজ্র॑ ইন্দ্র তে ।
বৃ॒ত্রস্য॒ যদ্ব॑দ্বধা॒নস্য॑ রোদসী॒ মদে॑ সু॒তস্য॒ শব॒সাভি॑ন॒চ্ছির॑ঃ ॥ ১\।০৫২\।১০
যদিন্ন্বি॑ন্দ্র পৃথি॒বী দশ॑ভুজি॒রহা॑নি॒ বিশ্বা॑ ত॒তন॑ন্ত কৃ॒ষ্টয॑ঃ ।
অত্রাহ॑ তে মঘব॒ন্বিশ্রু॑ত॒ং সহো॒ দ্যামনু॒ শব॑সা ব॒র্হণা॑ ভুবত্ ॥ ১\।০৫২\।১১
ত্বম॒স্য পা॒রে রজ॑সো॒ ব্যো॑মন॒ঃ স্বভূ॑ত্যোজা॒ অব॑সে ধৃষন্মনঃ ।
চ॒কৃ॒ষে ভূমি॑ং প্রতি॒মান॒মোজ॑সো॒ঽপঃ স্ব॑ঃ পরি॒ভূরে॒ষ্যা দিব॑ম্ ॥ ১\।০৫২\।১২
ত্বং ভু॑বঃ প্রতি॒মান॑ং পৃথি॒ব্যা ঋ॒ষ্ববী॑রস্য বৃহ॒তঃ পতি॑র্ভূঃ ।
বিশ্ব॒মাপ্রা॑ অ॒ন্তরি॑ক্ষং মহি॒ত্বা স॒ত্যম॒দ্ধা নকি॑র॒ন্যস্ত্বাবা॑ন্ ॥ ১\।০৫২\।১৩
ন যস্য॒ দ্যাবা॑পৃথি॒বী অনু॒ ব্যচো॒ ন সিন্ধ॑বো॒ রজ॑সো॒ অন্ত॑মান॒শুঃ ।
নোত স্ববৃ॑ষ্টি॒ং মদে॑ অস্য॒ যুধ্য॑ত॒ একো॑ অ॒ন্যচ্চ॑কৃষে॒ বিশ্ব॑মানু॒ষক্ ॥ ১\।০৫২\।১৪
আর্চ॒ন্নত্র॑ ম॒রুত॒ঃ সস্মি॑ন্না॒জৌ বিশ্বে॑ দে॒বাসো॑ অমদ॒ন্ননু॑ ত্বা ।
বৃ॒ত্রস্য॒ যদ্ভৃ॑ষ্টি॒মতা॑ ব॒ধেন॒ নি ত্বমি॑ন্দ্র॒ প্রত্যা॒নং জ॒ঘন্থ॑ ॥ ১\।০৫২\।১৫
ন্যূ॒৩॒॑ ষু বাচ॒ং প্র ম॒হে ভ॑রামহে॒ গির॒ ইন্দ্রা॑য॒ সদ॑নে বি॒বস্ব॑তঃ ।
নূ চি॒দ্ধি রত্ন॑ং সস॒তামি॒বাবি॑দ॒ন্ন দু॑ষ্টু॒তির্দ্র॑বিণো॒দেষু॑ শস্যতে ॥ ১\।০৫৩\।০১
দু॒রো অশ্ব॑স্য দু॒র ই॑ন্দ্র॒ গোর॑সি দু॒রো যব॑স্য॒ বসু॑ন ই॒নস্পতি॑ঃ ।
শি॒ক্ষা॒ন॒রঃ প্র॒দিবো॒ অকা॑মকর্শন॒ঃ সখা॒ সখি॑ভ্য॒স্তমি॒দং গৃ॑ণীমসি ॥ ১\।০৫৩\।০২
শচী॑ব ইন্দ্র পুরুকৃদ্দ্যুমত্তম॒ তবেদি॒দম॒ভিত॑শ্চেকিতে॒ বসু॑ ।
অত॑ঃ স॒ংগৃভ্যা॑ভিভূত॒ আ ভ॑র॒ মা ত্বা॑য॒তো জ॑রি॒তুঃ কাম॑মূনযীঃ ॥ ১\।০৫৩\।০৩
এ॒ভির্দ্যুভি॑ঃ সু॒মনা॑ এ॒ভিরিন্দু॑ভির্নিরুন্ধা॒নো অম॑তি॒ং গোভি॑র॒শ্বিনা॑ ।
ইন্দ্রে॑ণ॒ দস্যু॑ং দ॒রয॑ন্ত॒ ইন্দু॑ভির্যু॒তদ্বে॑ষস॒ঃ সমি॒ষা র॑ভেমহি ॥ ১\।০৫৩\।০৪
সমি॑ন্দ্র রা॒যা সমি॒ষা র॑ভেমহি॒ সং বাজে॑ভিঃ পুরুশ্চ॒ন্দ্রৈর॒ভিদ্যু॑ভিঃ ।
সং দে॒ব্যা প্রম॑ত্যা বী॒রশু॑ষ্মযা॒ গোঅ॑গ্র॒যাশ্বা॑বত্যা রভেমহি ॥ ১\।০৫৩\।০৫
তে ত্বা॒ মদা॑ অমদ॒ন্তানি॒ বৃষ্ণ্যা॒ তে সোমা॑সো বৃত্র॒হত্যে॑ষু সত্পতে ।
যত্কা॒রবে॒ দশ॑ বৃ॒ত্রাণ্য॑প্র॒তি ব॒র্হিষ্ম॑তে॒ নি স॒হস্রা॑ণি ব॒র্হয॑ঃ ॥ ১\।০৫৩\।০৬
যু॒ধা যুধ॒মুপ॒ ঘেদে॑ষি ধৃষ্ণু॒যা পু॒রা পুর॒ং সমি॒দং হ॒ংস্যোজ॑সা ।
নম্যা॒ যদি॑ন্দ্র॒ সখ্যা॑ পরা॒বতি॑ নিব॒র্হযো॒ নমু॑চি॒ং নাম॑ মা॒যিন॑ম্ ॥ ১\।০৫৩\।০৭
ত্বং কর॑ঞ্জমু॒ত প॒র্ণয॑ং বধী॒স্তেজি॑ষ্ঠযাতিথি॒গ্বস্য॑ বর্ত॒নী ।
ত্বং শ॒তা বঙ্গৃ॑দস্যাভিন॒ত্পুরো॑ঽনানু॒দঃ পরি॑ষূতা ঋ॒জিশ্ব॑না ॥ ১\।০৫৩\।০৮
ত্বমে॒তাঞ্জ॑ন॒রাজ্ঞো॒ দ্বির্দশা॑ব॒ন্ধুনা॑ সু॒শ্রব॑সোপজ॒গ্মুষ॑ঃ ।
ষ॒ষ্টিং স॒হস্রা॑ নব॒তিং নব॑ শ্রু॒তো নি চ॒ক্রেণ॒ রথ্যা॑ দু॒ষ্পদা॑বৃণক্ ॥ ১\।০৫৩\।০৯
ত্বমা॑বিথ সু॒শ্রব॑স॒ং তবো॒তিভি॒স্তব॒ ত্রাম॑ভিরিন্দ্র॒ তূর্ব॑যাণম্ ।
ত্বম॑স্মৈ॒ কুত্স॑মতিথি॒গ্বমা॒যুং ম॒হে রাজ্ঞে॒ যূনে॑ অরন্ধনাযঃ ॥ ১\।০৫৩\।১০
য উ॒দৃচী॑ন্দ্র দে॒বগো॑পা॒ঃ সখা॑যস্তে শি॒বত॑মা॒ অসা॑ম ।
ত্বাং স্তো॑ষাম॒ ত্বযা॑ সু॒বীরা॒ দ্রাঘী॑য॒ আযু॑ঃ প্রত॒রং দধা॑নাঃ ॥ ১\।০৫৩\।১১
মা নো॑ অ॒স্মিন্ম॑ঘবন্পৃ॒ত্স্বংহ॑সি ন॒হি তে॒ অন্ত॒ঃ শব॑সঃ পরী॒ণশে॑ ।
অক্র॑ন্দযো ন॒দ্যো॒৩॒॑ রোরু॑ব॒দ্বনা॑ ক॒থা ন ক্ষো॒ণীর্ভি॒যসা॒ সমা॑রত ॥ ১\।০৫৪\।০১
অর্চা॑ শ॒ক্রায॑ শা॒কিনে॒ শচী॑বতে শৃ॒ণ্বন্ত॒মিন্দ্র॑ং ম॒হয॑ন্ন॒ভি ষ্টু॑হি ।
যো ধৃ॒ষ্ণুনা॒ শব॑সা॒ রোদ॑সী উ॒ভে বৃষা॑ বৃষ॒ত্বা বৃ॑ষ॒ভো ন্যৃ॒ঞ্জতে॑ ॥ ১\।০৫৪\।০২
অর্চা॑ দি॒বে বৃ॑হ॒তে শূ॒ষ্যং১॒॑ বচ॒ঃ স্বক্ষ॑ত্র॒ং যস্য॑ ধৃষ॒তো ধৃ॒ষন্মন॑ঃ ।
বৃ॒হচ্ছ্র॑বা॒ অসু॑রো ব॒র্হণা॑ কৃ॒তঃ পু॒রো হরি॑ভ্যাং বৃষ॒ভো রথো॒ হি ষঃ ॥ ১\।০৫৪\।০৩
ত্বং দি॒বো বৃ॑হ॒তঃ সানু॑ কোপ॒যোঽব॒ ত্মনা॑ ধৃষ॒তা শম্ব॑রং ভিনত্ ।
যন্মা॒যিনো॑ ব্র॒ন্দিনো॑ ম॒ন্দিনা॑ ধৃ॒ষচ্ছি॒তাং গভ॑স্তিম॒শনি॑ং পৃত॒ন্যসি॑ ॥ ১\।০৫৪\।০৪
নি যদ্বৃ॒ণক্ষি॑ শ্বস॒নস্য॑ মূ॒র্ধনি॒ শুষ্ণ॑স্য চিদ্ব্র॒ন্দিনো॒ রোরু॑ব॒দ্বনা॑ ।
প্রা॒চীনে॑ন॒ মন॑সা ব॒র্হণা॑বতা॒ যদ॒দ্যা চি॑ত্কৃ॒ণব॒ঃ কস্ত্বা॒ পরি॑ ॥ ১\।০৫৪\।০৫
ত্বমা॑বিথ॒ নর্য॑ং তু॒র্বশ॒ং যদু॒ং ত্বং তু॒র্বীতি॑ং ব॒য্য॑ং শতক্রতো ।
ত্বং রথ॒মেত॑শ॒ং কৃত্ব্যে॒ ধনে॒ ত্বং পুরো॑ নব॒তিং দ॑ম্ভযো॒ নব॑ ॥ ১\।০৫৪\।০৬
স ঘা॒ রাজা॒ সত্প॑তিঃ শূশুব॒জ্জনো॑ রা॒তহ॑ব্য॒ঃ প্রতি॒ যঃ শাস॒মিন্ব॑তি ।
উ॒ক্থা বা॒ যো অ॑ভিগৃ॒ণাতি॒ রাধ॑সা॒ দানু॑রস্মা॒ উপ॑রা পিন্বতে দি॒বঃ ॥ ১\।০৫৪\।০৭
অস॑মং ক্ষ॒ত্রমস॑মা মনী॒ষা প্র সো॑ম॒পা অপ॑সা সন্তু॒ নেমে॑ ।
যে ত॑ ইন্দ্র দ॒দুষো॑ ব॒র্ধয॑ন্তি॒ মহি॑ ক্ষ॒ত্রং স্থবি॑র॒ং বৃষ্ণ্য॑ং চ ॥ ১\।০৫৪\।০৮
তুভ্যেদে॒তে ব॑হু॒লা অদ্রি॑দুগ্ধাশ্চমূ॒ষদ॑শ্চম॒সা ই॑ন্দ্র॒পানা॑ঃ ।
ব্য॑শ্নুহি ত॒র্পযা॒ কাম॑মেষা॒মথা॒ মনো॑ বসু॒দেযা॑য কৃষ্ব ॥ ১\।০৫৪\।০৯
অ॒পাম॑তিষ্ঠদ্ধ॒রুণ॑হ্বর॒ং তমো॒ঽন্তর্বৃ॒ত্রস্য॑ জ॒ঠরে॑ষু॒ পর্ব॑তঃ ।
অ॒ভীমিন্দ্রো॑ ন॒দ্যো॑ ব॒ব্রিণা॑ হি॒তা বিশ্বা॑ অনু॒ষ্ঠাঃ প্র॑ব॒ণেষু॑ জিঘ্নতে ॥ ১\।০৫৪\।১০
স শেবৃ॑ধ॒মধি॑ ধা দ্যু॒ম্নম॒স্মে মহি॑ ক্ষ॒ত্রং জ॑না॒ষাল়ি॑ন্দ্র॒ তব্য॑ম্ ।
রক্ষা॑ চ নো ম॒ঘোন॑ঃ পা॒হি সূ॒রীন্রা॒যে চ॑ নঃ স্বপ॒ত্যা ই॒ষে ধা॑ঃ ॥ ১\।০৫৪\।১১
দি॒বশ্চি॑দস্য বরি॒মা বি প॑প্রথ॒ ইন্দ্র॒ং ন ম॒হ্না পৃ॑থি॒বী চ॒ন প্রতি॑ ।
ভী॒মস্তুবি॑ষ্মাঞ্চর্ষ॒ণিভ্য॑ আত॒পঃ শিশী॑তে॒ বজ্র॒ং তেজ॑সে॒ ন বংস॑গঃ ॥ ১\।০৫৫\।০১
সো অ॑র্ণ॒বো ন ন॒দ্য॑ঃ সমু॒দ্রিয॒ঃ প্রতি॑ গৃভ্ণাতি॒ বিশ্রি॑তা॒ বরী॑মভিঃ ।
ইন্দ্র॒ঃ সোম॑স্য পী॒তযে॑ বৃষাযতে স॒নাত্স যু॒ধ্ম ওজ॑সা পনস্যতে ॥ ১\।০৫৫\।০২
ত্বং তমি॑ন্দ্র॒ পর্ব॑ত॒ং ন ভোজ॑সে ম॒হো নৃ॒ম্ণস্য॒ ধর্ম॑ণামিরজ্যসি ।
প্র বী॒র্যে॑ণ দে॒বতাতি॑ চেকিতে॒ বিশ্ব॑স্মা উ॒গ্রঃ কর্ম॑ণে পু॒রোহি॑তঃ ॥ ১\।০৫৫\।০৩
স ইদ্বনে॑ নম॒স্যুভি॑র্বচস্যতে॒ চারু॒ জনে॑ষু প্রব্রুবা॒ণ ই॑ন্দ্রি॒যম্ ।
বৃষা॒ ছন্দু॑র্ভবতি হর্য॒তো বৃষা॒ ক্ষেমে॑ণ॒ ধেনা॑ং ম॒ঘবা॒ যদিন্ব॑তি ॥ ১\।০৫৫\।০৪
স ইন্ম॒হানি॑ সমি॒থানি॑ ম॒জ্মনা॑ কৃ॒ণোতি॑ যু॒ধ্ম ওজ॑সা॒ জনে॑ভ্যঃ ।
অধা॑ চ॒ন শ্রদ্দ॑ধতি॒ ত্বিষী॑মত॒ ইন্দ্রা॑য॒ বজ্র॑ং নি॒ঘনি॑ঘ্নতে ব॒ধম্ ॥ ১\।০৫৫\।০৫
স হি শ্র॑ব॒স্যুঃ সদ॑নানি কৃ॒ত্রিমা॑ ক্ষ্ম॒যা বৃ॑ধা॒ন ওজ॑সা বিনা॒শয॑ন্ ।
জ্যোতী॑ংষি কৃ॒ণ্বন্ন॑বৃ॒কাণি॒ যজ্য॒বেঽব॑ সু॒ক্রতু॒ঃ সর্ত॒বা অ॒পঃ সৃ॑জত্ ॥ ১\।০৫৫\।০৬
দা॒নায॒ মন॑ঃ সোমপাবন্নস্তু তে॒ঽর্বাঞ্চা॒ হরী॑ বন্দনশ্রু॒দা কৃ॑ধি ।
যমি॑ষ্ঠাস॒ঃ সার॑থযো॒ য ই॑ন্দ্র তে॒ ন ত্বা॒ কেতা॒ আ দ॑ভ্নুবন্তি॒ ভূর্ণ॑যঃ ॥ ১\।০৫৫\।০৭
অপ্র॑ক্ষিত॒ং বসু॑ বিভর্ষি॒ হস্ত॑যো॒রষা॑ল়্হ॒ং সহ॑স্ত॒ন্বি॑ শ্রু॒তো দ॑ধে ।
আবৃ॑তাসোঽব॒তাসো॒ ন ক॒র্তৃভি॑স্ত॒নূষু॑ তে॒ ক্রত॑ব ইন্দ্র॒ ভূর॑যঃ ॥ ১\।০৫৫\।০৮
এ॒ষ প্র পূ॒র্বীরব॒ তস্য॑ চ॒ম্রিষোঽত্যো॒ ন যোষা॒মুদ॑যংস্ত ভু॒র্বণি॑ঃ ।
দক্ষ॑ং ম॒হে পা॑যযতে হির॒ণ্যয॒ং রথ॑মা॒বৃত্যা॒ হরি॑যোগ॒মৃভ্ব॑সম্ ॥ ১\।০৫৬\।০১
তং গূ॒র্তযো॑ নেম॒ন্নিষ॒ঃ পরী॑ণসঃ সমু॒দ্রং ন স॒ংচর॑ণে সনি॒ষ্যব॑ঃ ।
পতি॒ং দক্ষ॑স্য বি॒দথ॑স্য॒ নূ সহো॑ গি॒রিং ন বে॒না অধি॑ রোহ॒ তেজ॑সা ॥ ১\।০৫৬\।০২
স তু॒র্বণি॑র্ম॒হাঁ অ॑রে॒ণু পৌংস্যে॑ গি॒রের্ভৃ॒ষ্টির্ন ভ্রা॑জতে তু॒জা শব॑ঃ ।
যেন॒ শুষ্ণ॑ং মা॒যিন॑মায॒সো মদে॑ দু॒ধ্র আ॒ভূষু॑ রা॒ময॒ন্নি দাম॑নি ॥ ১\।০৫৬\।০৩
দে॒বী যদি॒ তবি॑ষী॒ ত্বাবৃ॑ধো॒তয॒ ইন্দ্র॒ং সিষ॑ক্ত্যু॒ষস॒ং ন সূর্য॑ঃ ।
যো ধৃ॒ষ্ণুনা॒ শব॑সা॒ বাধ॑তে॒ তম॒ ইয॑র্তি রে॒ণুং বৃ॒হদ॑র্হরি॒ষ্বণি॑ঃ ॥ ১\।০৫৬\।০৪
বি যত্তি॒রো ধ॒রুণ॒মচ্যু॑ত॒ং রজোঽতি॑ষ্ঠিপো দি॒ব আতা॑সু ব॒র্হণা॑ ।
স্ব॑র্মীল়্হে॒ যন্মদ॑ ইন্দ্র॒ হর্ষ্যাহ॑ন্বৃ॒ত্রং নির॒পামৌ॑ব্জো অর্ণ॒বম্ ॥ ১\।০৫৬\।০৫
ত্বং দি॒বো ধ॒রুণ॑ং ধিষ॒ ওজ॑সা পৃথি॒ব্যা ই॑ন্দ্র॒ সদ॑নেষু॒ মাহি॑নঃ ।
ত্বং সু॒তস্য॒ মদে॑ অরিণা অ॒পো বি বৃ॒ত্রস্য॑ স॒মযা॑ পা॒ষ্যা॑রুজঃ ॥ ১\।০৫৬\।০৬
প্র মংহি॑ষ্ঠায বৃহ॒তে বৃ॒হদ্র॑যে স॒ত্যশু॑ষ্মায ত॒বসে॑ ম॒তিং ভ॑রে ।
অ॒পামি॑ব প্রব॒ণে যস্য॑ দু॒র্ধর॒ং রাধো॑ বি॒শ্বাযু॒ শব॑সে॒ অপা॑বৃতম্ ॥ ১\।০৫৭\।০১
অধ॑ তে॒ বিশ্ব॒মনু॑ হাসদি॒ষ্টয॒ আপো॑ নি॒ম্নেব॒ সব॑না হ॒বিষ্ম॑তঃ ।
যত্পর্ব॑তে॒ ন স॒মশী॑ত হর্য॒ত ইন্দ্র॑স্য॒ বজ্র॒ঃ শ্নথি॑তা হির॒ণ্যয॑ঃ ॥ ১\।০৫৭\।০২
অ॒স্মৈ ভী॒মায॒ নম॑সা॒ সম॑ধ্ব॒র উষো॒ ন শু॑ভ্র॒ আ ভ॑রা॒ পনী॑যসে ।
যস্য॒ ধাম॒ শ্রব॑সে॒ নামে॑ন্দ্রি॒যং জ্যোতি॒রকা॑রি হ॒রিতো॒ নায॑সে ॥ ১\।০৫৭\।০৩
ই॒মে ত॑ ইন্দ্র॒ তে ব॒যং পু॑রুষ্টুত॒ যে ত্বা॒রভ্য॒ চরা॑মসি প্রভূবসো ।
ন॒হি ত্বদ॒ন্যো গি॑র্বণো॒ গির॒ঃ সঘ॑ত্ক্ষো॒ণীরি॑ব॒ প্রতি॑ নো হর্য॒ তদ্বচ॑ঃ ॥ ১\।০৫৭\।০৪
ভূরি॑ ত ইন্দ্র বী॒র্যং১॒॑ তব॑ স্মস্য॒স্য স্তো॒তুর্ম॑ঘব॒ন্কাম॒মা পৃ॑ণ ।
অনু॑ তে॒ দ্যৌর্বৃ॑হ॒তী বী॒র্য॑ং মম ই॒যং চ॑ তে পৃথি॒বী নে॑ম॒ ওজ॑সে ॥ ১\।০৫৭\।০৫
ত্বং তমি॑ন্দ্র॒ পর্ব॑তং ম॒হামু॒রুং বজ্রে॑ণ বজ্রিন্পর্ব॒শশ্চ॑কর্তিথ ।
অবা॑সৃজো॒ নিবৃ॑তা॒ঃ সর্ত॒বা অ॒পঃ স॒ত্রা বিশ্ব॑ং দধিষে॒ কেব॑ল॒ং সহ॑ঃ ॥ ১\।০৫৭\।০৬
নূ চি॑ত্সহো॒জা অ॒মৃতো॒ নি তু॑ন্দতে॒ হোতা॒ যদ্দূ॒তো অভ॑বদ্বি॒বস্ব॑তঃ ।
বি সাধি॑ষ্ঠেভিঃ প॒থিভী॒ রজো॑ মম॒ আ দে॒বতা॑তা হ॒বিষা॑ বিবাসতি ॥ ১\।০৫৮\।০১
আ স্বমদ্ম॑ যু॒বমা॑নো অ॒জর॑স্তৃ॒ষ্ব॑বি॒ষ্যন্ন॑ত॒সেষু॑ তিষ্ঠতি ।
অত্যো॒ ন পৃ॒ষ্ঠং প্রু॑ষি॒তস্য॑ রোচতে দি॒বো ন সানু॑ স্ত॒নয॑ন্নচিক্রদত্ ॥ ১\।০৫৮\।০২
ক্রা॒ণা রু॒দ্রেভি॒র্বসু॑ভিঃ পু॒রোহি॑তো॒ হোতা॒ নিষ॑ত্তো রযি॒ষাল়ম॑র্ত্যঃ ।
রথো॒ ন বি॒ক্ষ্বৃ॑ঞ্জসা॒ন আ॒যুষু॒ ব্যা॑নু॒ষগ্বার্যা॑ দে॒ব ঋ॑ণ্বতি ॥ ১\।০৫৮\।০৩
বি বাত॑জূতো অত॒সেষু॑ তিষ্ঠতে॒ বৃথা॑ জু॒হূভি॒ঃ সৃণ্যা॑ তুবি॒ষ্বণি॑ঃ ।
তৃ॒ষু যদ॑গ্নে ব॒নিনো॑ বৃষা॒যসে॑ কৃ॒ষ্ণং ত॒ এম॒ রুশ॑দূর্মে অজর ॥ ১\।০৫৮\।০৪
তপু॑র্জম্ভো॒ বন॒ আ বাত॑চোদিতো যূ॒থে ন সা॒হ্বাঁ অব॑ বাতি॒ বংস॑গঃ ।
অ॒ভি॒ব্রজ॒ন্নক্ষি॑ত॒ং পাজ॑সা॒ রজ॑ঃ স্থা॒তুশ্চ॒রথ॑ং ভযতে পত॒ত্রিণ॑ঃ ॥ ১\।০৫৮\।০৫
দ॒ধুষ্ট্বা॒ ভৃগ॑বো॒ মানু॑ষে॒ষ্বা র॒যিং ন চারু॑ং সু॒হব॒ং জনে॑ভ্যঃ ।
হোতা॑রমগ্নে॒ অতি॑থি॒ং বরে॑ণ্যং মি॒ত্রং ন শেব॑ং দি॒ব্যায॒ জন্ম॑নে ॥ ১\।০৫৮\।০৬
হোতা॑রং স॒প্ত জু॒হ্বো॒৩॒॑ যজি॑ষ্ঠ॒ং যং বা॒ঘতো॑ বৃ॒ণতে॑ অধ্ব॒রেষু॑ ।
অ॒গ্নিং বিশ্বে॑ষামর॒তিং বসূ॑নাং সপ॒র্যামি॒ প্রয॑সা॒ যামি॒ রত্ন॑ম্ ॥ ১\।০৫৮\।০৭
অচ্ছি॑দ্রা সূনো সহসো নো অ॒দ্য স্তো॒তৃভ্যো॑ মিত্রমহ॒ঃ শর্ম॑ যচ্ছ ।
অগ্নে॑ গৃ॒ণন্ত॒মংহ॑স উরু॒ষ্যোর্জো॑ নপাত্পূ॒র্ভিরায॑সীভিঃ ॥ ১\।০৫৮\।০৮
ভবা॒ বরূ॑থং গৃণ॒তে বি॑ভাবো॒ ভবা॑ মঘবন্ম॒ঘব॑দ্ভ্য॒ঃ শর্ম॑ ।
উ॒রু॒ষ্যাগ্নে॒ অংহ॑সো গৃ॒ণন্ত॑ং প্রা॒তর্ম॒ক্ষূ ধি॒যাব॑সুর্জগম্যাত্ ॥ ১\।০৫৮\।০৯
ব॒যা ইদ॑গ্নে অ॒গ্নয॑স্তে অ॒ন্যে ত্বে বিশ্বে॑ অ॒মৃতা॑ মাদযন্তে ।
বৈশ্বা॑নর॒ নাভি॑রসি ক্ষিতী॒নাং স্থূণে॑ব॒ জনা॑ঁ উপ॒মিদ্য॑যন্থ ॥ ১\।০৫৯\।০১
মূ॒র্ধা দি॒বো নাভি॑র॒গ্নিঃ পৃ॑থি॒ব্যা অথা॑ভবদর॒তী রোদ॑স্যোঃ ।
তং ত্বা॑ দে॒বাসো॑ঽজনযন্ত দে॒বং বৈশ্বা॑নর॒ জ্যোতি॒রিদার্যা॑য ॥ ১\।০৫৯\।০২
আ সূর্যে॒ ন র॒শ্মযো॑ ধ্রু॒বাসো॑ বৈশ্বান॒রে দ॑ধিরে॒ঽগ্না বসূ॑নি ।
যা পর্ব॑তে॒ষ্বোষ॑ধীষ্ব॒প্সু যা মানু॑ষে॒ষ্বসি॒ তস্য॒ রাজা॑ ॥ ১\।০৫৯\।০৩
বৃ॒হ॒তী ই॑ব সূ॒নবে॒ রোদ॑সী॒ গিরো॒ হোতা॑ মনু॒ষ্যো॒৩॒॑ ন দক্ষ॑ঃ ।
স্ব॑র্বতে স॒ত্যশু॑ষ্মায পূ॒র্বীর্বৈ॑শ্বান॒রায॒ নৃত॑মায য॒হ্বীঃ ॥ ১\।০৫৯\।০৪
দি॒বশ্চি॑ত্তে বৃহ॒তো জা॑তবেদো॒ বৈশ্বা॑নর॒ প্র রি॑রিচে মহি॒ত্বম্ ।
রাজা॑ কৃষ্টী॒নাম॑সি॒ মানু॑ষীণাং যু॒ধা দে॒বেভ্যো॒ বরি॑বশ্চকর্থ ॥ ১\।০৫৯\।০৫
প্র নূ ম॑হি॒ত্বং বৃ॑ষ॒ভস্য॑ বোচ॒ং যং পূ॒রবো॑ বৃত্র॒হণ॒ং সচ॑ন্তে ।
বৈ॒শ্বা॒ন॒রো দস্যু॑ম॒গ্নির্জ॑ঘ॒ন্বাঁ অধূ॑নো॒ত্কাষ্ঠা॒ অব॒ শম্ব॑রং ভেত্ ॥ ১\।০৫৯\।০৬
বৈ॒শ্বা॒ন॒রো ম॑হি॒ম্না বি॒শ্বকৃ॑ষ্টির্ভ॒রদ্বা॑জেষু যজ॒তো বি॒ভাবা॑ ।
শা॒ত॒ব॒নে॒যে শ॒তিনী॑ভির॒গ্নিঃ পু॑রুণী॒থে জ॑রতে সূ॒নৃতা॑বান্ ॥ ১\।০৫৯\।০৭
বহ্নি॑ং য॒শস॑ং বি॒দথ॑স্য কে॒তুং সু॑প্রা॒ব্য॑ং দূ॒তং স॒দ্যোঅ॑র্থম্ ।
দ্বি॒জন্মা॑নং র॒যিমি॑ব প্রশ॒স্তং রা॒তিং ভ॑র॒দ্ভৃগ॑বে মাত॒রিশ্বা॑ ॥ ১\।০৬০\।০১
অ॒স্য শাসু॑রু॒ভযা॑সঃ সচন্তে হ॒বিষ্ম॑ন্ত উ॒শিজো॒ যে চ॒ মর্তা॑ঃ ।
দি॒বশ্চি॒ত্পূর্বো॒ ন্য॑সাদি॒ হোতা॒পৃচ্ছ্যো॑ বি॒শ্পতি॑র্বি॒ক্ষু বে॒ধাঃ ॥ ১\।০৬০\।০২
তং নব্য॑সী হৃ॒দ আ জায॑মানম॒স্মত্সু॑কী॒র্তির্মধু॑জিহ্বমশ্যাঃ ।
যমৃ॒ত্বিজো॑ বৃ॒জনে॒ মানু॑ষাস॒ঃ প্রয॑স্বন্ত আ॒যবো॒ জীজ॑নন্ত ॥ ১\।০৬০\।০৩
উ॒শিক্পা॑ব॒কো বসু॒র্মানু॑ষেষু॒ বরে॑ণ্যো॒ হোতা॑ধাযি বি॒ক্ষু ।
দমূ॑না গৃ॒হপ॑তি॒র্দম॒ আঁ অ॒গ্নির্ভু॑বদ্রযি॒পতী॑ রযী॒ণাম্ ॥ ১\।০৬০\।০৪
তং ত্বা॑ ব॒যং পতি॑মগ্নে রযী॒ণাং প্র শ॑ংসামো ম॒তিভি॒র্গোত॑মাসঃ ।
আ॒শুং ন বা॑জম্ভ॒রং ম॒র্জয॑ন্তঃ প্রা॒তর্ম॒ক্ষূ ধি॒যাব॑সুর্জগম্যাত্ ॥ ১\।০৬০\।০৫
অ॒স্মা ইদু॒ প্র ত॒বসে॑ তু॒রায॒ প্রযো॒ ন হ॑র্মি॒ স্তোম॒ং মাহি॑নায ।
ঋচী॑ষমা॒যাধ্রি॑গব॒ ওহ॒মিন্দ্রা॑য॒ ব্রহ্মা॑ণি রা॒তত॑মা ॥ ১\।০৬১\।০১
অ॒স্মা ইদু॒ প্রয॑ ইব॒ প্র য॑ংসি॒ ভরা॑ম্যাঙ্গূ॒ষং বাধে॑ সুবৃ॒ক্তি ।
ইন্দ্রা॑য হৃ॒দা মন॑সা মনী॒ষা প্র॒ত্নায॒ পত্যে॒ ধিযো॑ মর্জযন্ত ॥ ১\।০৬১\।০২
অ॒স্মা ইদু॒ ত্যমু॑প॒মং স্ব॒র্ষাং ভরা॑ম্যাঙ্গূ॒ষমা॒স্যে॑ন ।
মংহি॑ষ্ঠ॒মচ্ছো॑ক্তিভির্মতী॒নাং সু॑বৃ॒ক্তিভি॑ঃ সূ॒রিং বা॑বৃ॒ধধ্যৈ॑ ॥ ১\।০৬১\।০৩
অ॒স্মা ইদু॒ স্তোম॒ং সং হি॑নোমি॒ রথ॒ং ন তষ্টে॑ব॒ তত্সি॑নায ।
গির॑শ্চ॒ গির্বা॑হসে সুবৃ॒ক্তীন্দ্রা॑য বিশ্বমি॒ন্বং মেধি॑রায ॥ ১\।০৬১\।০৪
অ॒স্মা ইদু॒ সপ্তি॑মিব শ্রব॒স্যেন্দ্রা॑যা॒র্কং জু॒হ্বা॒৩॒॑ সম॑ঞ্জে ।
বী॒রং দা॒নৌক॑সং ব॒ন্দধ্যৈ॑ পু॒রাং গূ॒র্তশ্র॑বসং দ॒র্মাণ॑ম্ ॥ ১\।০৬১\।০৫
অ॒স্মা ইদু॒ ত্বষ্টা॑ তক্ষ॒দ্বজ্র॒ং স্বপ॑স্তমং স্ব॒র্যং১॒॑ রণা॑য ।
বৃ॒ত্রস্য॑ চিদ্বি॒দদ্যেন॒ মর্ম॑ তু॒জন্নীশা॑নস্তুজ॒তা কি॑যে॒ধাঃ ॥ ১\।০৬১\।০৬
অ॒স্যেদু॑ মা॒তুঃ সব॑নেষু স॒দ্যো ম॒হঃ পি॒তুং প॑পি॒বাঞ্চার্বন্না॑ ।
মু॒ষা॒যদ্বিষ্ণু॑ঃ পচ॒তং সহী॑যা॒ন্বিধ্য॑দ্বরা॒হং তি॒রো অদ্রি॒মস্তা॑ ॥ ১\।০৬১\।০৭
অ॒স্মা ইদু॒ গ্নাশ্চি॑দ্দে॒বপ॑ত্নী॒রিন্দ্রা॑যা॒র্কম॑হি॒হত্য॑ ঊবুঃ ।
পরি॒ দ্যাবা॑পৃথি॒বী জ॑ভ্র উ॒র্বী নাস্য॒ তে ম॑হি॒মান॒ং পরি॑ ষ্টঃ ॥ ১\।০৬১\।০৮
অ॒স্যেদে॒ব প্র রি॑রিচে মহি॒ত্বং দি॒বস্পৃ॑থি॒ব্যাঃ পর্য॒ন্তরি॑ক্ষাত্ ।
স্ব॒রাল়িন্দ্রো॒ দম॒ আ বি॒শ্বগূ॑র্তঃ স্ব॒রিরম॑ত্রো ববক্ষে॒ রণা॑য ॥ ১\।০৬১\।০৯
অ॒স্যেদে॒ব শব॑সা শু॒ষন্ত॒ং বি বৃ॑শ্চ॒দ্বজ্রে॑ণ বৃ॒ত্রমিন্দ্র॑ঃ ।
গা ন ব্রা॒ণা অ॒বনী॑রমুঞ্চদ॒ভি শ্রবো॑ দা॒বনে॒ সচে॑তাঃ ॥ ১\।০৬১\।১০
অ॒স্যেদু॑ ত্বে॒ষসা॑ রন্ত॒ সিন্ধ॑ব॒ঃ পরি॒ যদ্বজ্রে॑ণ সী॒ময॑চ্ছত্ ।
ঈ॒শা॒ন॒কৃদ্দা॒শুষে॑ দশ॒স্যন্তু॒র্বীত॑যে গা॒ধং তু॒র্বণি॑ঃ কঃ ॥ ১\।০৬১\।১১
অ॒স্মা ইদু॒ প্র ভ॑রা॒ তূতু॑জানো বৃ॒ত্রায॒ বজ্র॒মীশা॑নঃ কিযে॒ধাঃ ।
গোর্ন পর্ব॒ বি র॑দা তির॒শ্চেষ্য॒ন্নর্ণা॑ংস্য॒পাং চ॒রধ্যৈ॑ ॥ ১\।০৬১\।১২
অ॒স্যেদু॒ প্র ব্রূ॑হি পূ॒র্ব্যাণি॑ তু॒রস্য॒ কর্মা॑ণি॒ নব্য॑ উ॒ক্থৈঃ ।
যু॒ধে যদি॑ষ্ণা॒ন আযু॑ধান্যৃঘা॒যমা॑ণো নিরি॒ণাতি॒ শত্রূ॑ন্ ॥ ১\।০৬১\।১৩
অ॒স্যেদু॑ ভি॒যা গি॒রয॑শ্চ দৃ॒ল়্হা দ্যাবা॑ চ॒ ভূমা॑ জ॒নুষ॑স্তুজেতে ।
উপো॑ বে॒নস্য॒ জোগু॑বান ও॒ণিং স॒দ্যো ভু॑বদ্বী॒র্যা॑য নো॒ধাঃ ॥ ১\।০৬১\।১৪
অ॒স্মা ইদু॒ ত্যদনু॑ দায্যেষা॒মেকো॒ যদ্ব॒ব্নে ভূরে॒রীশা॑নঃ ।
প্রৈত॑শ॒ং সূর্যে॑ পস্পৃধা॒নং সৌব॑শ্ব্যে॒ সুষ্বি॑মাব॒দিন্দ্র॑ঃ ॥ ১\।০৬১\।১৫
এ॒বা তে॑ হারিযোজনা সুবৃ॒ক্তীন্দ্র॒ ব্রহ্মা॑ণি॒ গোত॑মাসো অক্রন্ ।
ঐষু॑ বি॒শ্বপে॑শস॒ং ধিয॑ং ধাঃ প্রা॒তর্ম॒ক্ষূ ধি॒যাব॑সুর্জগম্যাত্ ॥ ১\।০৬১\।১৬
প্র ম॑ন্মহে শবসা॒নায॑ শূ॒ষমা॑ঙ্গূ॒ষং গির্ব॑ণসে অঙ্গির॒স্বত্ ।
সু॒বৃ॒ক্তিভি॑ঃ স্তুব॒ত ঋ॑গ্মি॒যাযার্চা॑মা॒র্কং নরে॒ বিশ্রু॑তায ॥ ১\।০৬২\।০১
প্র বো॑ ম॒হে মহি॒ নমো॑ ভরধ্বমাঙ্গূ॒ষ্য॑ং শবসা॒নায॒ সাম॑ ।
যেনা॑ ন॒ঃ পূর্বে॑ পি॒তর॑ঃ পদ॒জ্ঞা অর্চ॑ন্তো॒ অঙ্গি॑রসো॒ গা অবি॑ন্দন্ ॥ ১\।০৬২\।০২
ইন্দ্র॒স্যাঙ্গি॑রসাং চে॒ষ্টৌ বি॒দত্স॒রমা॒ তন॑যায ধা॒সিম্ ।
বৃহ॒স্পতি॑র্ভি॒নদদ্রি॑ং বি॒দদ্গাঃ সমু॒স্রিযা॑ভির্বাবশন্ত॒ নর॑ঃ ॥ ১\।০৬২\।০৩
স সু॒ষ্টুভা॒ স স্তু॒ভা স॒প্ত বিপ্রৈ॑ঃ স্ব॒রেণাদ্রি॑ং স্ব॒র্যো॒৩॒॑ নব॑গ্বৈঃ ।
স॒র॒ণ্যুভি॑ঃ ফলি॒গমি॑ন্দ্র শক্র ব॒লং রবে॑ণ দরযো॒ দশ॑গ্বৈঃ ॥ ১\।০৬২\।০৪
গৃ॒ণা॒নো অঙ্গি॑রোভির্দস্ম॒ বি ব॑রু॒ষসা॒ সূর্যে॑ণ॒ গোভি॒রন্ধ॑ঃ ।
বি ভূম্যা॑ অপ্রথয ইন্দ্র॒ সানু॑ দি॒বো রজ॒ উপ॑রমস্তভাযঃ ॥ ১\।০৬২\।০৫
তদু॒ প্রয॑ক্ষতমমস্য॒ কর্ম॑ দ॒স্মস্য॒ চারু॑তমমস্তি॒ দংস॑ঃ ।
উ॒প॒হ্ব॒রে যদুপ॑রা॒ অপি॑ন্ব॒ন্মধ্ব॑র্ণসো ন॒দ্য১॒॑শ্চত॑স্রঃ ॥ ১\।০৬২\।০৬
দ্বি॒তা বি ব॑ব্রে স॒নজা॒ সনী॑ল়ে অ॒যাস্য॒ঃ স্তব॑মানেভির॒র্কৈঃ ।
ভগো॒ ন মেনে॑ পর॒মে ব্যো॑ম॒ন্নধা॑রয॒দ্রোদ॑সী সু॒দংসা॑ঃ ॥ ১\।০৬২\।০৭
স॒নাদ্দিব॒ং পরি॒ ভূমা॒ বিরূ॑পে পুন॒র্ভুবা॑ যুব॒তী স্বেভি॒রেবৈ॑ঃ ।
কৃ॒ষ্ণেভি॑র॒ক্তোষা রুশ॑দ্ভি॒র্বপু॑র্ভি॒রা চ॑রতো অ॒ন্যান্যা॑ ॥ ১\।০৬২\।০৮
সনে॑মি স॒খ্যং স্ব॑প॒স্যমা॑নঃ সূ॒নুর্দা॑ধার॒ শব॑সা সু॒দংসা॑ঃ ।
আ॒মাসু॑ চিদ্দধিষে প॒ক্বম॒ন্তঃ পয॑ঃ কৃ॒ষ্ণাসু॒ রুশ॒দ্রোহি॑ণীষু ॥ ১\।০৬২\।০৯
স॒নাত্সনী॑ল়া অ॒বনী॑রবা॒তা ব্র॒তা র॑ক্ষন্তে অ॒মৃতা॒ঃ সহো॑ভিঃ ।
পু॒রূ স॒হস্রা॒ জন॑যো॒ ন পত্নী॑র্দুব॒স্যন্তি॒ স্বসা॑রো॒ অহ্র॑যাণম্ ॥ ১\।০৬২\।১০
স॒না॒যুবো॒ নম॑সা॒ নব্যো॑ অ॒র্কৈর্ব॑সূ॒যবো॑ ম॒তযো॑ দস্ম দদ্রুঃ ।
পতি॒ং ন পত্নী॑রুশ॒তীরু॒শন্ত॑ং স্পৃ॒শন্তি॑ ত্বা শবসাবন্মনী॒ষাঃ ॥ ১\।০৬২\।১১
স॒নাদে॒ব তব॒ রাযো॒ গভ॑স্তৌ॒ ন ক্ষীয॑ন্তে॒ নোপ॑ দস্যন্তি দস্ম ।
দ্যু॒মাঁ অ॑সি॒ ক্রতু॑মাঁ ইন্দ্র॒ ধীর॒ঃ শিক্ষা॑ শচীব॒স্তব॑ ন॒ঃ শচী॑ভিঃ ॥ ১\।০৬২\।১২
স॒না॒য॒তে গোত॑ম ইন্দ্র॒ নব্য॒মত॑ক্ষ॒দ্ব্রহ্ম॑ হরি॒যোজ॑নায ।
সু॒নী॒থায॑ নঃ শবসান নো॒ধাঃ প্রা॒তর্ম॒ক্ষূ ধি॒যাব॑সুর্জগম্যাত্ ॥ ১\।০৬২\।১৩
ত্বং ম॒হাঁ ই॑ন্দ্র॒ যো হ॒ শুষ্মৈ॒র্দ্যাবা॑ জজ্ঞা॒নঃ পৃ॑থি॒বী অমে॑ ধাঃ ।
যদ্ধ॑ তে॒ বিশ্বা॑ গি॒রয॑শ্চি॒দভ্বা॑ ভি॒যা দৃ॒ল়্হাস॑ঃ কি॒রণা॒ নৈজ॑ন্ ॥ ১\।০৬৩\।০১
আ যদ্ধরী॑ ইন্দ্র॒ বিব্র॑তা॒ বেরা তে॒ বজ্র॑ং জরি॒তা বা॒হ্বোর্ধা॑ত্ ।
যেনা॑বিহর্যতক্রতো অ॒মিত্রা॒ন্পুর॑ ই॒ষ্ণাসি॑ পুরুহূত পূ॒র্বীঃ ॥ ১\।০৬৩\।০২
ত্বং স॒ত্য ই॑ন্দ্র ধৃ॒ষ্ণুরে॒তান্ত্বমৃ॑ভু॒ক্ষা নর্য॒স্ত্বং ষাট্ ।
ত্বং শুষ্ণ॑ং বৃ॒জনে॑ পৃ॒ক্ষ আ॒ণৌ যূনে॒ কুত্সা॑য দ্যু॒মতে॒ সচা॑হন্ ॥ ১\।০৬৩\।০৩
ত্বং হ॒ ত্যদি॑ন্দ্র চোদী॒ঃ সখা॑ বৃ॒ত্রং যদ্ব॑জ্রিন্বৃষকর্মন্নু॒ভ্নাঃ ।
যদ্ধ॑ শূর বৃষমণঃ পরা॒চৈর্বি দস্যূ॒ঁর্যোনা॒বকৃ॑তো বৃথা॒ষাট্ ॥ ১\।০৬৩\।০৪
ত্বং হ॒ ত্যদি॒ন্দ্রারি॑ষণ্যন্দৃ॒ল়্হস্য॑ চি॒ন্মর্তা॑না॒মজু॑ষ্টৌ ।
ব্য১॒॑স্মদা কাষ্ঠা॒ অর্ব॑তে বর্ঘ॒নেব॑ বজ্রিঞ্ছ্নথিহ্য॒মিত্রা॑ন্ ॥ ১\।০৬৩\।০৫
ত্বাং হ॒ ত্যদি॒ন্দ্রার্ণ॑সাতৌ॒ স্ব॑র্মীল়্হে॒ নর॑ আ॒জা হ॑বন্তে ।
তব॑ স্বধাব ই॒যমা স॑ম॒র্য ঊ॒তির্বাজে॑ষ্বত॒সায্যা॑ ভূত্ ॥ ১\।০৬৩\।০৬
ত্বং হ॒ ত্যদি॑ন্দ্র স॒প্ত যুধ্য॒ন্পুরো॑ বজ্রিন্পুরু॒কুত্সা॑য দর্দঃ ।
ব॒র্হির্ন যত্সু॒দাসে॒ বৃথা॒ বর্গ॒ংহো রা॑জ॒ন্বরি॑বঃ পূ॒রবে॑ কঃ ॥ ১\।০৬৩\।০৭
ত্বং ত্যাং ন॑ ইন্দ্র দেব চি॒ত্রামিষ॒মাপো॒ ন পী॑পয॒ঃ পরি॑জ্মন্ ।
যযা॑ শূর॒ প্রত্য॒স্মভ্য॒ং যংসি॒ ত্মন॒মূর্জ॒ং ন বি॒শ্বধ॒ ক্ষর॑ধ্যৈ ॥ ১\।০৬৩\।০৮
অকা॑রি ত ইন্দ্র॒ গোত॑মেভি॒র্ব্রহ্মা॒ণ্যোক্তা॒ নম॑সা॒ হরি॑ভ্যাম্ ।
সু॒পেশ॑স॒ং বাজ॒মা ভ॑রা নঃ প্রা॒তর্ম॒ক্ষূ ধি॒যাব॑সুর্জগম্যাত্ ॥ ১\।০৬৩\।০৯
বৃষ্ণে॒ শর্ধা॑য॒ সুম॑খায বে॒ধসে॒ নোধ॑ঃ সুবৃ॒ক্তিং প্র ভ॑রা ম॒রুদ্ভ্য॑ঃ ।
অ॒পো ন ধীরো॒ মন॑সা সু॒হস্ত্যো॒ গির॒ঃ সম॑ঞ্জে বি॒দথে॑ষ্বা॒ভুব॑ঃ ॥ ১\।০৬৪\।০১
তে জ॑জ্ঞিরে দি॒ব ঋ॒ষ্বাস॑ উ॒ক্ষণো॑ রু॒দ্রস্য॒ মর্যা॒ অসু॑রা অরে॒পস॑ঃ ।
পা॒ব॒কাস॒ঃ শুচ॑য॒ঃ সূর্যা॑ ইব॒ সত্বা॑নো॒ ন দ্র॒প্সিনো॑ ঘো॒রব॑র্পসঃ ॥ ১\।০৬৪\।০২
যুবা॑নো রু॒দ্রা অ॒জরা॑ অভো॒গ্ঘনো॑ বব॒ক্ষুরধ্রি॑গাব॒ঃ পর্ব॑তা ইব ।
দৃ॒ল়্হা চি॒দ্বিশ্বা॒ ভুব॑নানি॒ পার্থি॑বা॒ প্র চ্যা॑বযন্তি দি॒ব্যানি॑ ম॒জ্মনা॑ ॥ ১\।০৬৪\।০৩
চি॒ত্রৈর॒ঞ্জিভি॒র্বপু॑ষে॒ ব্য॑ঞ্জতে॒ বক্ষ॑স্সু রু॒ক্মাঁ অধি॑ যেতিরে শু॒ভে ।
অংসে॑ষ্বেষা॒ং নি মি॑মৃক্ষুরৃ॒ষ্টয॑ঃ সা॒কং জ॑জ্ঞিরে স্ব॒ধযা॑ দি॒বো নর॑ঃ ॥ ১\।০৬৪\।০৪
ঈ॒শা॒ন॒কৃতো॒ ধুন॑যো রি॒শাদ॑সো॒ বাতা॑ন্বি॒দ্যুত॒স্তবি॑ষীভিরক্রত ।
দু॒হন্ত্যূধ॑র্দি॒ব্যানি॒ ধূত॑যো॒ ভূমি॑ং পিন্বন্তি॒ পয॑সা॒ পরি॑জ্রযঃ ॥ ১\।০৬৪\।০৫
পিন্ব॑ন্ত্য॒পো ম॒রুত॑ঃ সু॒দান॑ব॒ঃ পযো॑ ঘৃ॒তব॑দ্বি॒দথে॑ষ্বা॒ভুব॑ঃ ।
অত্য॒ং ন মি॒হে বি ন॑যন্তি বা॒জিন॒মুত্স॑ং দুহন্তি স্ত॒নয॑ন্ত॒মক্ষি॑তম্ ॥ ১\।০৬৪\।০৬
ম॒হি॒ষাসো॑ মা॒যিন॑শ্চি॒ত্রভা॑নবো গি॒রযো॒ ন স্বত॑বসো রঘু॒ষ্যদ॑ঃ ।
মৃ॒গা ই॑ব হ॒স্তিন॑ঃ খাদথা॒ বনা॒ যদারু॑ণীষু॒ তবি॑ষী॒রযু॑গ্ধ্বম্ ॥ ১\।০৬৪\।০৭
সি॒ংহা ই॑ব নানদতি॒ প্রচে॑তসঃ পি॒শা ই॑ব সু॒পিশো॑ বি॒শ্ববে॑দসঃ ।
ক্ষপো॒ জিন্ব॑ন্ত॒ঃ পৃষ॑তীভিরৃ॒ষ্টিভি॒ঃ সমিত্স॒বাধ॒ঃ শব॒সাহি॑মন্যবঃ ॥ ১\।০৬৪\।০৮
রোদ॑সী॒ আ ব॑দতা গণশ্রিযো॒ নৃষা॑চঃ শূরা॒ঃ শব॒সাহি॑মন্যবঃ ।
আ ব॒ন্ধুরে॑ষ্ব॒মতি॒র্ন দ॑র্শ॒তা বি॒দ্যুন্ন ত॑স্থৌ মরুতো॒ রথে॑ষু বঃ ॥ ১\।০৬৪\।০৯
বি॒শ্ববে॑দসো র॒যিভি॒ঃ সমো॑কস॒ঃ সম্মি॑শ্লাস॒স্তবি॑ষীভির্বির॒প্শিন॑ঃ ।
অস্তা॑র॒ ইষু॑ং দধিরে॒ গভ॑স্ত্যোরন॒ন্তশু॑ষ্মা॒ বৃষ॑খাদযো॒ নর॑ঃ ॥ ১\।০৬৪\।১০
হি॒র॒ণ্যযে॑ভিঃ প॒বিভি॑ঃ পযো॒বৃধ॒ উজ্জি॑ঘ্নন্ত আপ॒থ্যো॒৩॒॑ ন পর্ব॑তান্ ।
ম॒খা অ॒যাস॑ঃ স্ব॒সৃতো॑ ধ্রুব॒চ্যুতো॑ দুধ্র॒কৃতো॑ ম॒রুতো॒ ভ্রাজ॑দৃষ্টযঃ ॥ ১\।০৬৪\।১১
ঘৃষু॑ং পাব॒কং ব॒নিন॒ং বিচ॑র্ষণিং রু॒দ্রস্য॑ সূ॒নুং হ॒বসা॑ গৃণীমসি ।
র॒জ॒স্তুর॑ং ত॒বস॒ং মারু॑তং গ॒ণমৃ॑জী॒ষিণ॒ং বৃষ॑ণং সশ্চত শ্রি॒যে ॥ ১\।০৬৪\।১২
প্র নূ স মর্ত॒ঃ শব॑সা॒ জনা॒ঁ অতি॑ ত॒স্থৌ ব॑ ঊ॒তী ম॑রুতো॒ যমাব॑ত ।
অর্ব॑দ্ভি॒র্বাজ॑ং ভরতে॒ ধনা॒ নৃভি॑রা॒পৃচ্ছ্য॒ং ক্রতু॒মা ক্ষে॑তি॒ পুষ্য॑তি ॥ ১\।০৬৪\।১৩
চ॒র্কৃত্য॑ং মরুতঃ পৃ॒ত্সু দু॒ষ্টর॑ং দ্যু॒মন্ত॒ং শুষ্ম॑ং ম॒ঘব॑ত্সু ধত্তন ।
ধ॒ন॒স্পৃত॑মু॒ক্থ্য॑ং বি॒শ্বচ॑র্ষণিং তো॒কং পু॑ষ্যেম॒ তন॑যং শ॒তং হিমা॑ঃ ॥ ১\।০৬৪\।১৪
নূ ষ্ঠি॒রং ম॑রুতো বী॒রব॑ন্তমৃতী॒ষাহ॑ং র॒যিম॒স্মাসু॑ ধত্ত ।
স॒হ॒স্রিণ॑ং শ॒তিন॑ং শূশু॒বাংস॑ং প্রা॒তর্ম॒ক্ষূ ধি॒যাব॑সুর্জগম্যাত্ ॥ ১\।০৬৪\।১৫
প॒শ্বা ন তা॒যুং গুহা॒ চত॑ন্ত॒ং নমো॑ যুজা॒নং নমো॒ বহ॑ন্তম্ ॥ ১\।০৬৫\।০১
স॒জোষা॒ ধীরা॑ঃ প॒দৈরনু॑ গ্ম॒ন্নুপ॑ ত্বা সীদ॒ন্বিশ্বে॒ যজ॑ত্রাঃ ॥ ১\।০৬৫\।০২
ঋ॒তস্য॑ দে॒বা অনু॑ ব্র॒তা গু॒র্ভুব॒ত্পরি॑ষ্টি॒র্দ্যৌর্ন ভূম॑ ॥ ১\।০৬৫\।০৩
বর্ধ॑ন্তী॒মাপ॑ঃ প॒ন্বা সুশি॑শ্বিমৃ॒তস্য॒ যোনা॒ গর্ভে॒ সুজা॑তম্ ॥ ১\।০৬৫\।০৪
পু॒ষ্টির্ন র॒ণ্বা ক্ষি॒তির্ন পৃ॒থ্বী গি॒রির্ন ভুজ্ম॒ ক্ষোদো॒ ন শ॒ম্ভু ॥ ১\।০৬৫\।০৫
অত্যো॒ নাজ্ম॒ন্সর্গ॑প্রতক্ত॒ঃ সিন্ধু॒র্ন ক্ষোদ॒ঃ ক ঈ॑ং বরাতে ॥ ১\।০৬৫\।০৬
জা॒মিঃ সিন্ধূ॑না॒ং ভ্রাতে॑ব॒ স্বস্রা॒মিভ্যা॒ন্ন রাজা॒ বনা॑ন্যত্তি ॥ ১\।০৬৫\।০৭
যদ্বাত॑জূতো॒ বনা॒ ব্যস্থা॑দ॒গ্নির্হ॑ দাতি॒ রোমা॑ পৃথি॒ব্যাঃ ॥ ১\।০৬৫\।০৮
শ্বসি॑ত্য॒প্সু হ॒ংসো ন সীদ॒ন্ক্রত্বা॒ চেতি॑ষ্ঠো বি॒শামু॑ষ॒র্ভুত্ ॥ ১\।০৬৫\।০৯
সোমো॒ ন বে॒ধা ঋ॒তপ্র॑জাতঃ প॒শুর্ন শিশ্বা॑ বি॒ভুর্দূ॒রেভা॑ঃ ॥ ১\।০৬৫\।১০
র॒যির্ন চি॒ত্রা সূরো॒ ন স॒ংদৃগাযু॒র্ন প্রা॒ণো নিত্যো॒ ন সূ॒নুঃ ॥ ১\।০৬৬\।০১
তক্বা॒ ন ভূর্ণি॒র্বনা॑ সিষক্তি॒ পযো॒ ন ধে॒নুঃ শুচি॑র্বি॒ভাবা॑ ॥ ১\।০৬৬\।০২
দা॒ধার॒ ক্ষেম॒মোকো॒ ন র॒ণ্বো যবো॒ ন প॒ক্বো জেতা॒ জনা॑নাম্ ॥ ১\।০৬৬\।০৩
ঋষি॒র্ন স্তুভ্বা॑ বি॒ক্ষু প্র॑শ॒স্তো বা॒জী ন প্রী॒তো বযো॑ দধাতি ॥ ১\।০৬৬\।০৪
দু॒রোক॑শোচি॒ঃ ক্রতু॒র্ন নিত্যো॑ জা॒যেব॒ যোনা॒বর॒ং বিশ্ব॑স্মৈ ॥ ১\।০৬৬\।০৫
চি॒ত্রো যদভ্রা॑ট্ ছ্বে॒তো ন বি॒ক্ষু রথো॒ ন রু॒ক্মী ত্বে॒ষঃ স॒মত্সু॑ ॥ ১\।০৬৬\।০৬
সেনে॑ব সৃ॒ষ্টাম॑ং দধা॒ত্যস্তু॒র্ন দি॒দ্যুত্ত্বে॒ষপ্র॑তীকা ॥ ১\।০৬৬\।০৭
য॒মো হ॑ জা॒তো য॒মো জনি॑ত্বং জা॒রঃ ক॒নীনা॒ং পতি॒র্জনী॑নাম্ ॥ ১\।০৬৬\।০৮
তং ব॑শ্চ॒রাথা॑ ব॒যং ব॑স॒ত্যাস্ত॒ং ন গাবো॒ নক্ষ॑ন্ত ই॒দ্ধম্ ॥ ১\।০৬৬\।০৯
সিন্ধু॒র্ন ক্ষোদ॒ঃ প্র নীচী॑রৈনো॒ন্নব॑ন্ত॒ গাব॒ঃ স্ব১॒॑র্দৃশী॑কে ॥ ১\।০৬৬\।১০
বনে॑ষু জা॒যুর্মর্তে॑ষু মি॒ত্রো বৃ॑ণী॒তে শ্রু॒ষ্টিং রাজে॑বাজু॒র্যম্ ॥ ১\।০৬৭\।০১
ক্ষেমো॒ ন সা॒ধুঃ ক্রতু॒র্ন ভ॒দ্রো ভুব॑ত্স্বা॒ধীর্হোতা॑ হব্য॒বাট্ ॥ ১\।০৬৭\।০২
হস্তে॒ দধা॑নো নৃ॒ম্ণা বিশ্বা॒ন্যমে॑ দে॒বান্ধা॒দ্গুহা॑ নি॒ষীদ॑ন্ ॥ ১\।০৬৭\।০৩
বি॒দন্তী॒মত্র॒ নরো॑ ধিয॒ংধা হৃ॒দা যত্ত॒ষ্টান্মন্ত্রা॒ঁ অশ॑ংসন্ ॥ ১\।০৬৭\।০৪
অ॒জো ন ক্ষাং দা॒ধার॑ পৃথি॒বীং ত॒স্তম্ভ॒ দ্যাং মন্ত্রে॑ভিঃ স॒ত্যৈঃ ॥ ১\।০৬৭\।০৫
প্রি॒যা প॒দানি॑ প॒শ্বো নি পা॑হি বি॒শ্বাযু॑রগ্নে গু॒হা গুহ॑ং গাঃ ॥ ১\।০৬৭\।০৬
য ঈ॑ং চি॒কেত॒ গুহা॒ ভব॑ন্ত॒মা যঃ স॒সাদ॒ ধারা॑মৃ॒তস্য॑ ॥ ১\।০৬৭\।০৭
বি যে চৃ॒তন্ত্যৃ॒তা সপ॑ন্ত॒ আদিদ্বসূ॑নি॒ প্র ব॑বাচাস্মৈ ॥ ১\।০৬৭\।০৮
বি যো বী॒রুত্সু॒ রোধ॑ন্মহি॒ত্বোত প্র॒জা উ॒ত প্র॒সূষ্ব॒ন্তঃ ॥ ১\।০৬৭\।০৯
চিত্তি॑র॒পাং দমে॑ বি॒শ্বাযু॒ঃ সদ্মে॑ব॒ ধীরা॑ঃ স॒ম্মায॑ চক্রুঃ ॥ ১\।০৬৭\।১০
শ্রী॒ণন্নুপ॑ স্থা॒দ্দিব॑ং ভুর॒ণ্যুঃ স্থা॒তুশ্চ॒রথ॑ম॒ক্তূন্ব্যূ॑র্ণোত্ ॥ ১\।০৬৮\।০১
পরি॒ যদে॑ষা॒মেকো॒ বিশ্বে॑ষা॒ং ভুব॑দ্দে॒বো দে॒বানা॑ং মহি॒ত্বা ॥ ১\।০৬৮\।০২
আদিত্তে॒ বিশ্বে॒ ক্রতু॑ং জুষন্ত॒ শুষ্কা॒দ্যদ্দে॑ব জী॒বো জনি॑ষ্ঠাঃ ॥ ১\।০৬৮\।০৩
ভজ॑ন্ত॒ বিশ্বে॑ দেব॒ত্বং নাম॑ ঋ॒তং সপ॑ন্তো অ॒মৃত॒মেবৈ॑ঃ ॥ ১\।০৬৮\।০৪
ঋ॒তস্য॒ প্রেষা॑ ঋ॒তস্য॑ ধী॒তির্বি॒শ্বাযু॒র্বিশ্বে॒ অপা॑ংসি চক্রুঃ ॥ ১\।০৬৮\।০৫
যস্তুভ্য॒ং দাশা॒দ্যো বা॑ তে॒ শিক্ষা॒ত্তস্মৈ॑ চিকি॒ত্বান্র॒যিং দ॑যস্ব ॥ ১\।০৬৮\।০৬
হোতা॒ নিষ॑ত্তো॒ মনো॒রপ॑ত্যে॒ স চি॒ন্ন্বা॑সা॒ং পতী॑ রযী॒ণাম্ ॥ ১\।০৬৮\।০৭
ই॒চ্ছন্ত॒ রেতো॑ মি॒থস্ত॒নূষু॒ সং জা॑নত॒ স্বৈর্দক্ষৈ॒রমূ॑রাঃ ॥ ১\।০৬৮\।০৮
পি॒তুর্ন পু॒ত্রাঃ ক্রতু॑ং জুষন্ত॒ শ্রোষ॒ন্যে অ॑স্য॒ শাস॑ং তু॒রাস॑ঃ ॥ ১\।০৬৮\।০৯
বি রায॑ ঔর্ণো॒দ্দুর॑ঃ পুরু॒ক্ষুঃ পি॒পেশ॒ নাক॒ং স্তৃভি॒র্দমূ॑নাঃ ॥ ১\।০৬৮\।১০
শু॒ক্রঃ শু॑শু॒ক্বাঁ উ॒ষো ন জা॒রঃ প॒প্রা স॑মী॒চী দি॒বো ন জ্যোতি॑ঃ ॥ ১\।০৬৯\।০১
পরি॒ প্রজা॑ত॒ঃ ক্রত্বা॑ বভূথ॒ ভুবো॑ দে॒বানা॑ং পি॒তা পু॒ত্রঃ সন্ ॥ ১\।০৬৯\।০২
বে॒ধা অদৃ॑প্তো অ॒গ্নির্বি॑জা॒নন্নূধ॒র্ন গোনা॒ং স্বাদ্মা॑ পিতূ॒নাম্ ॥ ১\।০৬৯\।০৩
জনে॒ ন শেব॑ আ॒হূর্য॒ঃ সন্মধ্যে॒ নিষ॑ত্তো র॒ণ্বো দু॑রো॒ণে ॥ ১\।০৬৯\।০৪
পু॒ত্রো ন জা॒তো র॒ণ্বো দু॑রো॒ণে বা॒জী ন প্রী॒তো বিশো॒ বি তা॑রীত্ ॥ ১\।০৬৯\।০৫
বিশো॒ যদহ্বে॒ নৃভি॒ঃ সনী॑ল়া অ॒গ্নির্দে॑ব॒ত্বা বিশ্বা॑ন্যশ্যাঃ ॥ ১\।০৬৯\।০৬
নকি॑ষ্ট এ॒তা ব্র॒তা মি॑নন্তি॒ নৃভ্যো॒ যদে॒ভ্যঃ শ্রু॒ষ্টিং চ॒কর্থ॑ ॥ ১\।০৬৯\।০৭
তত্তু তে॒ দংসো॒ যদহ॑ন্সমা॒নৈর্নৃভি॒র্যদ্যু॒ক্তো বি॒বে রপা॑ংসি ॥ ১\।০৬৯\।০৮
উ॒ষো ন জা॒রো বি॒ভাবো॒স্রঃ সংজ্ঞা॑তরূপ॒শ্চিকে॑তদস্মৈ ॥ ১\।০৬৯\।০৯
ত্মনা॒ বহ॑ন্তো॒ দুরো॒ ব্যৃ॑ণ্ব॒ন্নব॑ন্ত॒ বিশ্বে॒ স্ব১॒॑র্দৃশী॑কে ॥ ১\।০৬৯\।১০
ব॒নেম॑ পূ॒র্বীর॒র্যো ম॑নী॒ষা অ॒গ্নিঃ সু॒শোকো॒ বিশ্বা॑ন্যশ্যাঃ ॥ ১\।০৭০\।০১
আ দৈব্যা॑নি ব্র॒তা চি॑কি॒ত্বানা মানু॑ষস্য॒ জন॑স্য॒ জন্ম॑ ॥ ১\।০৭০\।০২
গর্ভো॒ যো অ॒পাং গর্ভো॒ বনা॑না॒ং গর্ভ॑শ্চ স্থা॒তাং গর্ভ॑শ্চ॒রথা॑ম্ ॥ ১\।০৭০\।০৩
অদ্রৌ॑ চিদস্মা অ॒ন্তর্দু॑রো॒ণে বি॒শাং ন বিশ্বো॑ অ॒মৃত॑ঃ স্বা॒ধীঃ ॥ ১\।০৭০\।০৪
স হি ক্ষ॒পাবা॑ঁ অ॒গ্নী র॑যী॒ণাং দাশ॒দ্যো অ॑স্মা॒ অর॑ং সূ॒ক্তৈঃ ॥ ১\।০৭০\।০৫
এ॒তা চি॑কিত্বো॒ ভূমা॒ নি পা॑হি দে॒বানা॒ং জন্ম॒ মর্তা॑ঁশ্চ বি॒দ্বান্ ॥ ১\।০৭০\।০৬
বর্ধা॒ন্যং পূ॒র্বীঃ ক্ষ॒পো বিরূ॑পাঃ স্থা॒তুশ্চ॒ রথ॑মৃ॒তপ্র॑বীতম্ ॥ ১\।০৭০\।০৭
অরা॑ধি॒ হোতা॒ স্ব১॒॑র্নিষ॑ত্তঃ কৃ॒ণ্বন্বিশ্বা॒ন্যপা॑ংসি স॒ত্যা ॥ ১\।০৭০\।০৮
গোষু॒ প্রশ॑স্তি॒ং বনে॑ষু ধিষে॒ ভর॑ন্ত॒ বিশ্বে॑ ব॒লিং স্ব॑র্ণঃ ॥ ১\।০৭০\।০৯
বি ত্বা॒ নর॑ঃ পুরু॒ত্রা স॑পর্যন্পি॒তুর্ন জিব্রে॒র্বি বেদো॑ ভরন্ত ॥ ১\।০৭০\।১০
সা॒ধুর্ন গৃ॒ধ্নুরস্তে॑ব॒ শূরো॒ যাতে॑ব ভী॒মস্ত্বে॒ষঃ স॒মত্সু॑ ॥ ১\।০৭০\।১১
উপ॒ প্র জি॑ন্বন্নুশ॒তীরু॒শন্ত॒ং পতি॒ং ন নিত্য॒ং জন॑য॒ঃ সনী॑ল়াঃ ।
স্বসা॑র॒ঃ শ্যাবী॒মরু॑ষীমজুষ্রঞ্চি॒ত্রমু॒চ্ছন্তী॑মু॒ষস॒ং ন গাব॑ঃ ॥ ১\।০৭১\।০১
বী॒ল়ু চি॑দ্দৃ॒ল়্হা পি॒তরো॑ ন উ॒ক্থৈরদ্রি॑ং রুজ॒ন্নঙ্গি॑রসো॒ রবে॑ণ ।
চ॒ক্রুর্দি॒বো বৃ॑হ॒তো গা॒তুম॒স্মে অহ॒ঃ স্ব॑র্বিবিদুঃ কে॒তুমু॒স্রাঃ ॥ ১\।০৭১\।০২
দধ॑ন্নৃ॒তং ধ॒নয॑ন্নস্য ধী॒তিমাদিদ॒র্যো দি॑ধি॒ষ্বো॒৩॒॑ বিভৃ॑ত্রাঃ ।
অতৃ॑ষ্যন্তীর॒পসো॑ য॒ন্ত্যচ্ছা॑ দে॒বাঞ্জন্ম॒ প্রয॑সা ব॒র্ধয॑ন্তীঃ ॥ ১\।০৭১\।০৩
মথী॒দ্যদী॒ং বিভৃ॑তো মাত॒রিশ্বা॑ গৃ॒হেগৃ॑হে শ্যে॒তো জেন্যো॒ ভূত্ ।
আদী॒ং রাজ্ঞে॒ ন সহী॑যসে॒ সচা॒ সন্না দূ॒ত্যং১॒॑ ভৃগ॑বাণো বিবায ॥ ১\।০৭১\।০৪
ম॒হে যত্পি॒ত্র ঈ॒ং রস॑ং দি॒বে করব॑ ত্সরত্পৃশ॒ন্য॑শ্চিকি॒ত্বান্ ।
সৃ॒জদস্তা॑ ধৃষ॒তা দি॒দ্যুম॑স্মৈ॒ স্বাযা॑ং দে॒বো দু॑হি॒তরি॒ ত্বিষি॑ং ধাত্ ॥ ১\।০৭১\।০৫
স্ব আ যস্তুভ্য॒ং দম॒ আ বি॒ভাতি॒ নমো॑ বা॒ দাশা॑দুশ॒তো অনু॒ দ্যূন্ ।
বর্ধো॑ অগ্নে॒ বযো॑ অস্য দ্বি॒বর্হা॒ যাস॑দ্রা॒যা স॒রথ॒ং যং জু॒নাসি॑ ॥ ১\।০৭১\।০৬
অ॒গ্নিং বিশ্বা॑ অ॒ভি পৃক্ষ॑ঃ সচন্তে সমু॒দ্রং ন স্র॒বত॑ঃ স॒প্ত য॒হ্বীঃ ।
ন জা॒মিভি॒র্বি চি॑কিতে॒ বযো॑ নো বি॒দা দে॒বেষু॒ প্রম॑তিং চিকি॒ত্বান্ ॥ ১\।০৭১\।০৭
আ যদি॒ষে নৃ॒পতি॒ং তেজ॒ আন॒ট্ ছুচি॒ রেতো॒ নিষি॑ক্ত॒ং দ্যৌর॒ভীকে॑ ।
অ॒গ্নিঃ শর্ধ॑মনব॒দ্যং যুবা॑নং স্বা॒ধ্য॑ং জনযত্সূ॒দয॑চ্চ ॥ ১\।০৭১\।০৮
মনো॒ ন যোঽধ্ব॑নঃ স॒দ্য এত্যেক॑ঃ স॒ত্রা সূরো॒ বস্ব॑ ঈশে ।
রাজা॑না মি॒ত্রাবরু॑ণা সুপা॒ণী গোষু॑ প্রি॒যম॒মৃত॒ং রক্ষ॑মাণা ॥ ১\।০৭১\।০৯
মা নো॑ অগ্নে স॒খ্যা পিত্র্যা॑ণি॒ প্র ম॑র্ষিষ্ঠা অ॒ভি বি॒দুষ্ক॒বিঃ সন্ ।
নভো॒ ন রূ॒পং জ॑রি॒মা মি॑নাতি পু॒রা তস্যা॑ অ॒ভিশ॑স্তে॒রধী॑হি ॥ ১\।০৭১\।১০
নি কাব্যা॑ বে॒ধস॒ঃ শশ্ব॑তস্ক॒র্হস্তে॒ দধা॑নো॒ নর্যা॑ পু॒রূণি॑ ।
অ॒গ্নির্ভু॑বদ্রযি॒পতী॑ রযী॒ণাং স॒ত্রা চ॑ক্রা॒ণো অ॒মৃতা॑নি॒ বিশ্বা॑ ॥ ১\।০৭২\।০১
অ॒স্মে ব॒ত্সং পরি॒ ষন্ত॒ং ন বি॑ন্দন্নি॒চ্ছন্তো॒ বিশ্বে॑ অ॒মৃতা॒ অমূ॑রাঃ ।
শ্র॒ম॒যুব॑ঃ পদ॒ব্যো॑ ধিয॒ংধাস্ত॒স্থুঃ প॒দে প॑র॒মে চার্ব॒গ্নেঃ ॥ ১\।০৭২\।০২
তি॒স্রো যদ॑গ্নে শ॒রদ॒স্ত্বামিচ্ছুচি॑ং ঘৃ॒তেন॒ শুচ॑যঃ সপ॒র্যান্ ।
নামা॑নি চিদ্দধিরে য॒জ্ঞিযা॒ন্যসূ॑দযন্ত ত॒ন্ব১॒॑ঃ সুজা॑তাঃ ॥ ১\।০৭২\।০৩
আ রোদ॑সী বৃহ॒তী বেবি॑দানা॒ঃ প্র রু॒দ্রিযা॑ জভ্রিরে য॒জ্ঞিযা॑সঃ ।
বি॒দন্মর্তো॑ নে॒মধি॑তা চিকি॒ত্বান॒গ্নিং প॒দে প॑র॒মে ত॑স্থি॒বাংস॑ম্ ॥ ১\।০৭২\।০৪
স॒ংজা॒না॒না উপ॑ সীদন্নভি॒জ্ঞু পত্নী॑বন্তো নম॒স্য॑ং নমস্যন্ ।
রি॒রি॒ক্বাংস॑স্ত॒ন্ব॑ঃ কৃণ্বত॒ স্বাঃ সখা॒ সখ্যু॑র্নি॒মিষি॒ রক্ষ॑মাণাঃ ॥ ১\।০৭২\।০৫
ত্রিঃ স॒প্ত যদ্গুহ্যা॑নি॒ ত্বে ইত্প॒দাবি॑দ॒ন্নিহি॑তা য॒জ্ঞিযা॑সঃ ।
তেভী॑ রক্ষন্তে অ॒মৃত॑ং স॒জোষা॑ঃ প॒শূঞ্চ॑ স্থা॒তৄঞ্চ॒রথ॑ং চ পাহি ॥ ১\।০৭২\।০৬
বি॒দ্বাঁ অ॑গ্নে ব॒যুনা॑নি ক্ষিতী॒নাং ব্যা॑নু॒ষক্ছু॒রুধো॑ জী॒বসে॑ ধাঃ ।
অ॒ন্ত॒র্বি॒দ্বাঁ অধ্ব॑নো দেব॒যানা॒নত॑ন্দ্রো দূ॒তো অ॑ভবো হবি॒র্বাট্ ॥ ১\।০৭২\।০৭
স্বা॒ধ্যো॑ দি॒ব আ স॒প্ত য॒হ্বী রা॒যো দুরো॒ ব্যৃ॑ত॒জ্ঞা অ॑জানন্ ।
বি॒দদ্গব্য॑ং স॒রমা॑ দৃ॒ল়্হমূ॒র্বং যেনা॒ নু ক॒ং মানু॑ষী॒ ভোজ॑তে॒ বিট্ ॥ ১\।০৭২\।০৮
আ যে বিশ্বা॑ স্বপ॒ত্যানি॑ ত॒স্থুঃ কৃ॑ণ্বা॒নাসো॑ অমৃত॒ত্বায॑ গা॒তুম্ ।
ম॒হ্না ম॒হদ্ভি॑ঃ পৃথি॒বী বি ত॑স্থে মা॒তা পু॒ত্রৈরদি॑তি॒র্ধায॑সে॒ বেঃ ॥ ১\।০৭২\।০৯
অধি॒ শ্রিয॒ং নি দ॑ধু॒শ্চারু॑মস্মিন্দি॒বো যদ॒ক্ষী অ॒মৃতা॒ অকৃ॑ণ্বন্ ।
অধ॑ ক্ষরন্তি॒ সিন্ধ॑বো॒ ন সৃ॒ষ্টাঃ প্র নীচী॑রগ্নে॒ অরু॑ষীরজানন্ ॥ ১\।০৭২\।১০
র॒যির্ন যঃ পি॑তৃবি॒ত্তো ব॑যো॒ধাঃ সু॒প্রণী॑তিশ্চিকি॒তুষো॒ ন শাসু॑ঃ ।
স্যো॒ন॒শীরতি॑থি॒র্ন প্রী॑ণা॒নো হোতে॑ব॒ সদ্ম॑ বিধ॒তো বি তা॑রীত্ ॥ ১\।০৭৩\।০১
দে॒বো ন যঃ স॑বি॒তা স॒ত্যম॑ন্মা॒ ক্রত্বা॑ নি॒পাতি॑ বৃ॒জনা॑নি॒ বিশ্বা॑ ।
পু॒রু॒প্র॒শ॒স্তো অ॒মতি॒র্ন স॒ত্য আ॒ত্মেব॒ শেবো॑ দিধি॒ষায্যো॑ ভূত্ ॥ ১\।০৭৩\।০২
দে॒বো ন যঃ পৃ॑থি॒বীং বি॒শ্বধা॑যা উপ॒ক্ষেতি॑ হি॒তমি॑ত্রো॒ ন রাজা॑ ।
পু॒র॒ঃসদ॑ঃ শর্ম॒সদো॒ ন বী॒রা অ॑নব॒দ্যা পতি॑জুষ্টেব॒ নারী॑ ॥ ১\।০৭৩\।০৩
তং ত্বা॒ নরো॒ দম॒ আ নিত্য॑মি॒দ্ধমগ্নে॒ সচ॑ন্ত ক্ষি॒তিষু॑ ধ্রু॒বাসু॑ ।
অধি॑ দ্যু॒ম্নং নি দ॑ধু॒র্ভূর্য॑স্মি॒ন্ভবা॑ বি॒শ্বাযু॑র্ধ॒রুণো॑ রযী॒ণাম্ ॥ ১\।০৭৩\।০৪
বি পৃক্ষো॑ অগ্নে ম॒ঘবা॑নো অশ্যু॒র্বি সূ॒রযো॒ দদ॑তো॒ বিশ্ব॒মাযু॑ঃ ।
স॒নেম॒ বাজ॑ং সমি॒থেষ্ব॒র্যো ভা॒গং দে॒বেষু॒ শ্রব॑সে॒ দধা॑নাঃ ॥ ১\।০৭৩\।০৫
ঋ॒তস্য॒ হি ধে॒নবো॑ বাবশা॒নাঃ স্মদূ॑ধ্নীঃ পী॒পয॑ন্ত॒ দ্যুভ॑ক্তাঃ ।
প॒রা॒বত॑ঃ সুম॒তিং ভিক্ষ॑মাণা॒ বি সিন্ধ॑বঃ স॒মযা॑ সস্রু॒রদ্রি॑ম্ ॥ ১\।০৭৩\।০৬
ত্বে অ॑গ্নে সুম॒তিং ভিক্ষ॑মাণা দি॒বি শ্রবো॑ দধিরে য॒জ্ঞিযা॑সঃ ।
নক্তা॑ চ চ॒ক্রুরু॒ষসা॒ বিরূ॑পে কৃ॒ষ্ণং চ॒ বর্ণ॑মরু॒ণং চ॒ সং ধু॑ঃ ॥ ১\।০৭৩\।০৭
যান্রা॒যে মর্তা॒ন্সুষূ॑দো অগ্নে॒ তে স্যা॑ম ম॒ঘবা॑নো ব॒যং চ॑ ।
ছা॒যেব॒ বিশ্ব॒ং ভুব॑নং সিসক্ষ্যাপপ্রি॒বান্রোদ॑সী অ॒ন্তরি॑ক্ষম্ ॥ ১\।০৭৩\।০৮
অর্ব॑দ্ভিরগ্নে॒ অর্ব॑তো॒ নৃভি॒র্নৄন্বী॒রৈর্বী॒রান্ব॑নুযামা॒ ত্বোতা॑ঃ ।
ঈ॒শা॒নাস॑ঃ পিতৃবি॒ত্তস্য॑ রা॒যো বি সূ॒রয॑ঃ শ॒তহি॑মা নো অশ্যুঃ ॥ ১\।০৭৩\।০৯
এ॒তা তে॑ অগ্ন উ॒চথা॑নি বেধো॒ জুষ্টা॑নি সন্তু॒ মন॑সে হৃ॒দে চ॑ ।
শ॒কেম॑ রা॒যঃ সু॒ধুরো॒ যম॒ং তেঽধি॒ শ্রবো॑ দে॒বভ॑ক্ত॒ং দধা॑নাঃ ॥ ১\।০৭৩\।১০
উ॒প॒প্র॒যন্তো॑ অধ্ব॒রং মন্ত্র॑ং বোচেমা॒গ্নযে॑ ।
আ॒রে অ॒স্মে চ॑ শৃণ্ব॒তে ॥ ১\।০৭৪\।০১
যঃ স্নীহি॑তীষু পূ॒র্ব্যঃ স॑ংজগ্মা॒নাসু॑ কৃ॒ষ্টিষু॑ ।
অর॑ক্ষদ্দা॒শুষে॒ গয॑ম্ ॥ ১\।০৭৪\।০২
উ॒ত ব্রু॑বন্তু জ॒ন্তব॒ উদ॒গ্নির্বৃ॑ত্র॒হাজ॑নি ।
ধ॒ন॒ংজ॒যো রণে॑রণে ॥ ১\।০৭৪\।০৩
যস্য॑ দূ॒তো অসি॒ ক্ষযে॒ বেষি॑ হ॒ব্যানি॑ বী॒তযে॑ ।
দ॒স্মত্কৃ॒ণোষ্য॑ধ্ব॒রম্ ॥ ১\।০৭৪\।০৪
তমিত্সু॑হ॒ব্যম॑ঙ্গিরঃ সুদে॒বং স॑হসো যহো ।
জনা॑ আহুঃ সুব॒র্হিষ॑ম্ ॥ ১\।০৭৪\।০৫
আ চ॒ বহা॑সি॒ তাঁ ই॒হ দে॒বাঁ উপ॒ প্রশ॑স্তযে ।
হ॒ব্যা সু॑শ্চন্দ্র বী॒তযে॑ ॥ ১\।০৭৪\।০৬
ন যোরু॑প॒ব্দিরশ্ব্য॑ঃ শৃ॒ণ্বে রথ॑স্য॒ কচ্চ॒ন ।
যদ॑গ্নে॒ যাসি॑ দূ॒ত্য॑ম্ ॥ ১\।০৭৪\।০৭
ত্বোতো॑ বা॒জ্যহ্র॑যো॒ঽভি পূর্ব॑স্মা॒দপ॑রঃ ।
প্র দা॒শ্বাঁ অ॑গ্নে অস্থাত্ ॥ ১\।০৭৪\।০৮
উ॒ত দ্যু॒মত্সু॒বীর্য॑ং বৃ॒হদ॑গ্নে বিবাসসি ।
দে॒বেভ্যো॑ দেব দা॒শুষে॑ ॥ ১\।০৭৪\।০৯
জু॒ষস্ব॑ স॒প্রথ॑স্তম॒ং বচো॑ দে॒বপ্স॑রস্তমম্ ।
হ॒ব্যা জুহ্বা॑ন আ॒সনি॑ ॥ ১\।০৭৫\।০১
অথা॑ তে অঙ্গিরস্ত॒মাগ্নে॑ বেধস্তম প্রি॒যম্ ।
বো॒চেম॒ ব্রহ্ম॑ সান॒সি ॥ ১\।০৭৫\।০২
কস্তে॑ জা॒মির্জনা॑না॒মগ্নে॒ কো দা॒শ্ব॑ধ্বরঃ ।
কো হ॒ কস্মি॑ন্নসি শ্রি॒তঃ ॥ ১\।০৭৫\।০৩
ত্বং জা॒মির্জনা॑না॒মগ্নে॑ মি॒ত্রো অ॑সি প্রি॒যঃ ।
সখা॒ সখি॑ভ্য॒ ঈড্য॑ঃ ॥ ১\।০৭৫\।০৪
যজা॑ নো মি॒ত্রাবরু॑ণা॒ যজা॑ দে॒বাঁ ঋ॒তং বৃ॒হত্ ।
অগ্নে॒ যক্ষি॒ স্বং দম॑ম্ ॥ ১\।০৭৫\।০৫
কা ত॒ উপে॑তি॒র্মন॑সো॒ বরা॑য॒ ভুব॑দগ্নে॒ শংত॑মা॒ কা ম॑নী॒ষা ।
কো বা॑ য॒জ্ঞৈঃ পরি॒ দক্ষ॑ং ত আপ॒ কেন॑ বা তে॒ মন॑সা দাশেম ॥ ১\।০৭৬\।০১
এহ্য॑গ্ন ই॒হ হোতা॒ নি ষী॒দাদ॑ব্ধ॒ঃ সু পু॑রএ॒তা ভ॑বা নঃ ।
অব॑তাং ত্বা॒ রোদ॑সী বিশ্বমি॒ন্বে যজা॑ ম॒হে সৌ॑মন॒সায॑ দে॒বান্ ॥ ১\।০৭৬\।০২
প্র সু বিশ্বা॑ন্র॒ক্ষসো॒ ধক্ষ্য॑গ্নে॒ ভবা॑ য॒জ্ঞানা॑মভিশস্তি॒পাবা॑ ।
অথা ব॑হ॒ সোম॑পতি॒ং হরি॑ভ্যামাতি॒থ্যম॑স্মৈ চকৃমা সু॒দাব্নে॑ ॥ ১\।০৭৬\।০৩
প্র॒জাব॑তা॒ বচ॑সা॒ বহ্নি॑রা॒সা চ॑ হু॒বে নি চ॑ সত্সী॒হ দে॒বৈঃ ।
বেষি॑ হো॒ত্রমু॒ত পো॒ত্রং য॑জত্র বো॒ধি প্র॑যন্তর্জনিত॒র্বসূ॑নাম্ ॥ ১\।০৭৬\।০৪
যথা॒ বিপ্র॑স্য॒ মনু॑ষো হ॒বির্ভি॑র্দে॒বাঁ অয॑জঃ ক॒বিভি॑ঃ ক॒বিঃ সন্ ।
এ॒বা হো॑তঃ সত্যতর॒ ত্বম॒দ্যাগ্নে॑ ম॒ন্দ্রযা॑ জু॒হ্বা॑ যজস্ব ॥ ১\।০৭৬\।০৫
ক॒থা দা॑শেমা॒গ্নযে॒ কাস্মৈ॑ দে॒বজু॑ষ্টোচ্যতে ভা॒মিনে॒ গীঃ ।
যো মর্ত্যে॑ষ্ব॒মৃত॑ ঋ॒তাবা॒ হোতা॒ যজি॑ষ্ঠ॒ ইত্কৃ॒ণোতি॑ দে॒বান্ ॥ ১\।০৭৭\।০১
যো অ॑ধ্ব॒রেষু॒ শংত॑ম ঋ॒তাবা॒ হোতা॒ তমূ॒ নমো॑ভি॒রা কৃ॑ণুধ্বম্ ।
অ॒গ্নির্যদ্বের্মর্তা॑য দে॒বান্স চা॒ বোধা॑তি॒ মন॑সা যজাতি ॥ ১\।০৭৭\।০২
স হি ক্রতু॒ঃ স মর্য॒ঃ স সা॒ধুর্মি॒ত্রো ন ভূ॒দদ্ভু॑তস্য র॒থীঃ ।
তং মেধে॑ষু প্রথ॒মং দে॑ব॒যন্তী॒র্বিশ॒ উপ॑ ব্রুবতে দ॒স্মমারী॑ঃ ॥ ১\।০৭৭\।০৩
স নো॑ নৃ॒ণাং নৃত॑মো রি॒শাদা॑ অ॒গ্নির্গিরোঽব॑সা বেতু ধী॒তিম্ ।
তনা॑ চ॒ যে ম॒ঘবা॑ন॒ঃ শবি॑ষ্ঠা॒ বাজ॑প্রসূতা ই॒ষয॑ন্ত॒ মন্ম॑ ॥ ১\।০৭৭\।০৪
এ॒বাগ্নির্গোত॑মেভিরৃ॒তাবা॒ বিপ্রে॑ভিরস্তোষ্ট জা॒তবে॑দাঃ ।
স এ॑ষু দ্যু॒ম্নং পী॑পয॒ত্স বাজ॒ং স পু॒ষ্টিং যা॑তি॒ জোষ॒মা চি॑কি॒ত্বান্ ॥ ১\।০৭৭\।০৫
অ॒ভি ত্বা॒ গোত॑মা গি॒রা জাত॑বেদো॒ বিচ॑র্ষণে ।
দ্যু॒ম্নৈর॒ভি প্র ণো॑নুমঃ ॥ ১\।০৭৮\।০১
তমু॑ ত্বা॒ গোত॑মো গি॒রা রা॒যস্কা॑মো দুবস্যতি ।
দ্যু॒ম্নৈর॒ভি প্র ণো॑নুমঃ ॥ ১\।০৭৮\।০২
তমু॑ ত্বা বাজ॒সাত॑মমঙ্গির॒স্বদ্ধ॑বামহে ।
দ্যু॒ম্নৈর॒ভি প্র ণো॑নুমঃ ॥ ১\।০৭৮\।০৩
তমু॑ ত্বা বৃত্র॒হন্ত॑ম॒ং যো দস্যূ॑ঁরবধূনু॒ষে ।
দ্যু॒ম্নৈর॒ভি প্র ণো॑নুমঃ ॥ ১\।০৭৮\।০৪
অবো॑চাম॒ রহূ॑গণা অ॒গ্নযে॒ মধু॑ম॒দ্বচ॑ঃ ।
দ্যু॒ম্নৈর॒ভি প্র ণো॑নুমঃ ॥ ১\।০৭৮\।০৫
হির॑ণ্যকেশো॒ রজ॑সো বিসা॒রেঽহি॒র্ধুনি॒র্বাত॑ ইব॒ ধ্রজী॑মান্ ।
শুচি॑ভ্রাজা উ॒ষসো॒ নবে॑দা॒ যশ॑স্বতীরপ॒স্যুবো॒ ন স॒ত্যাঃ ॥ ১\।০৭৯\।০১
আ তে॑ সুপ॒র্ণা অ॑মিনন্ত॒ঁ এবৈ॑ঃ কৃ॒ষ্ণো নো॑নাব বৃষ॒ভো যদী॒দম্ ।
শি॒বাভি॒র্ন স্ময॑মানাভি॒রাগা॒ত্পত॑ন্তি॒ মিহ॑ঃ স্ত॒নয॑ন্ত্য॒ভ্রা ॥ ১\।০৭৯\।০২
যদী॑মৃ॒তস্য॒ পয॑সা॒ পিযা॑নো॒ নয॑ন্নৃ॒তস্য॑ প॒থিভী॒ রজি॑ষ্ঠৈঃ ।
অ॒র্য॒মা মি॒ত্রো বরু॑ণ॒ঃ পরি॑জ্মা॒ ত্বচ॑ং পৃঞ্চ॒ন্ত্যুপ॑রস্য॒ যোনৌ॑ ॥ ১\।০৭৯\।০৩
অগ্নে॒ বাজ॑স্য॒ গোম॑ত॒ ঈশা॑নঃ সহসো যহো ।
অ॒স্মে ধে॑হি জাতবেদো॒ মহি॒ শ্রব॑ঃ ॥ ১\।০৭৯\।০৪
স ই॑ধা॒নো বসু॑ষ্ক॒বির॒গ্নিরী॒ল়েন্যো॑ গি॒রা ।
রে॒বদ॒স্মভ্য॑ং পুর্বণীক দীদিহি ॥ ১\।০৭৯\।০৫
ক্ষ॒পো রা॑জন্নু॒ত ত্মনাগ্নে॒ বস্তো॑রু॒তোষস॑ঃ ।
স তি॑গ্মজম্ভ র॒ক্ষসো॑ দহ॒ প্রতি॑ ॥ ১\।০৭৯\।০৬
অবা॑ নো অগ্ন ঊ॒তিভি॑র্গায॒ত্রস্য॒ প্রভ॑র্মণি ।
বিশ্বা॑সু ধী॒ষু ব॑ন্দ্য ॥ ১\।০৭৯\।০৭
আ নো॑ অগ্নে র॒যিং ভ॑র সত্রা॒সাহ॒ং বরে॑ণ্যম্ ।
বিশ্বা॑সু পৃ॒ত্সু দু॒ষ্টর॑ম্ ॥ ১\।০৭৯\।০৮
আ নো॑ অগ্নে সুচে॒তুনা॑ র॒যিং বি॒শ্বাযু॑পোষসম্ ।
মা॒র্ডী॒কং ধে॑হি জী॒বসে॑ ॥ ১\।০৭৯\।০৯
প্র পূ॒তাস্তি॒গ্মশো॑চিষে॒ বাচো॑ গোতমা॒গ্নযে॑ ।
ভর॑স্ব সুম্ন॒যুর্গির॑ঃ ॥ ১\।০৭৯\।১০
যো নো॑ অগ্নেঽভি॒দাস॒ত্যন্তি॑ দূ॒রে প॑দী॒ষ্ট সঃ ।
অ॒স্মাক॒মিদ্বৃ॒ধে ভ॑ব ॥ ১\।০৭৯\।১১
স॒হ॒স্রা॒ক্ষো বিচ॑র্ষণির॒গ্নী রক্ষা॑ংসি সেধতি ।
হোতা॑ গৃণীত উ॒ক্থ্য॑ঃ ॥ ১\।০৭৯\।১২
ই॒ত্থা হি সোম॒ ইন্মদে॑ ব্র॒হ্মা চ॒কার॒ বর্ধ॑নম্ ।
শবি॑ষ্ঠ বজ্রি॒ন্নোজ॑সা পৃথি॒ব্যা নিঃ শ॑শা॒ অহি॒মর্চ॒ন্ননু॑ স্ব॒রাজ্য॑ম্ ॥ ১\।০৮০\।০১
স ত্বা॑মদ॒দ্বৃষা॒ মদ॒ঃ সোম॑ঃ শ্যে॒নাভৃ॑তঃ সু॒তঃ ।
যেনা॑ বৃ॒ত্রং নির॒দ্ভ্যো জ॒ঘন্থ॑ বজ্রি॒ন্নোজ॒সার্চ॒ন্ননু॑ স্ব॒রাজ্য॑ম্ ॥ ১\।০৮০\।০২
প্রেহ্য॒ভী॑হি ধৃষ্ণু॒হি ন তে॒ বজ্রো॒ নি য॑ংসতে ।
ইন্দ্র॑ নৃ॒ম্ণং হি তে॒ শবো॒ হনো॑ বৃ॒ত্রং জযা॑ অ॒পোঽর্চ॒ন্ননু॑ স্ব॒রাজ্য॑ম্ ॥ ১\।০৮০\।০৩
নিরি॑ন্দ্র॒ ভূম্যা॒ অধি॑ বৃ॒ত্রং জ॑ঘন্থ॒ নির্দি॒বঃ ।
সৃ॒জা ম॒রুত্ব॑তী॒রব॑ জী॒বধ॑ন্যা ই॒মা অ॒পোঽর্চ॒ন্ননু॑ স্ব॒রাজ্য॑ম্ ॥ ১\।০৮০\।০৪
ইন্দ্রো॑ বৃ॒ত্রস্য॒ দোধ॑ত॒ঃ সানু॒ং বজ্রে॑ণ হীল়ি॒তঃ ।
অ॒ভি॒ক্রম্যাব॑ জিঘ্নতে॒ঽপঃ সর্মা॑য চো॒দয॒ন্নর্চ॒ন্ননু॑ স্ব॒রাজ্য॑ম্ ॥ ১\।০৮০\।০৫
অধি॒ সানৌ॒ নি জি॑ঘ্নতে॒ বজ্রে॑ণ শ॒তপ॑র্বণা ।
ম॒ন্দা॒ন ইন্দ্রো॒ অন্ধ॑স॒ঃ সখি॑ভ্যো গা॒তুমি॑চ্ছ॒ত্যর্চ॒ন্ননু॑ স্ব॒রাজ্য॑ম্ ॥ ১\।০৮০\।০৬
ইন্দ্র॒ তুভ্য॒মিদ॑দ্রি॒বোঽনু॑ত্তং বজ্রিন্বী॒র্য॑ম্ ।
যদ্ধ॒ ত্যং মা॒যিন॑ং মৃ॒গং তমু॒ ত্বং মা॒যযা॑বধী॒রর্চ॒ন্ননু॑ স্ব॒রাজ্য॑ম্ ॥ ১\।০৮০\।০৭
বি তে॒ বজ্রা॑সো অস্থিরন্নব॒তিং না॒ব্যা॒৩॒॑ অনু॑ ।
ম॒হত্ত॑ ইন্দ্র বী॒র্য॑ং বা॒হ্বোস্তে॒ বল॑ং হি॒তমর্চ॒ন্ননু॑ স্ব॒রাজ্য॑ম্ ॥ ১\।০৮০\।০৮
স॒হস্র॑ং সা॒কম॑র্চত॒ পরি॑ ষ্টোভত বিংশ॒তিঃ ।
শ॒তৈন॒মন্ব॑নোনবু॒রিন্দ্রা॑য॒ ব্রহ্মোদ্য॑ত॒মর্চ॒ন্ননু॑ স্ব॒রাজ্য॑ম্ ॥ ১\।০৮০\।০৯
ইন্দ্রো॑ বৃ॒ত্রস্য॒ তবি॑ষী॒ং নির॑হ॒ন্সহ॑সা॒ সহ॑ঃ ।
ম॒হত্তদ॑স্য॒ পৌংস্য॑ং বৃ॒ত্রং জ॑ঘ॒ন্বাঁ অ॑সৃজ॒দর্চ॒ন্ননু॑ স্ব॒রাজ্য॑ম্ ॥ ১\।০৮০\।১০
ই॒মে চি॒ত্তব॑ ম॒ন্যবে॒ বেপে॑তে ভি॒যসা॑ ম॒হী ।
যদি॑ন্দ্র বজ্রি॒ন্নোজ॑সা বৃ॒ত্রং ম॒রুত্বা॒ঁ অব॑ধী॒রর্চ॒ন্ননু॑ স্ব॒রাজ্য॑ম্ ॥ ১\।০৮০\।১১
ন বেপ॑সা॒ ন ত॑ন্য॒তেন্দ্র॑ং বৃ॒ত্রো বি বী॑ভযত্ ।
অ॒ভ্যে॑ন॒ং বজ্র॑ আয॒সঃ স॒হস্র॑ভৃষ্টিরায॒তার্চ॒ন্ননু॑ স্ব॒রাজ্য॑ম্ ॥ ১\।০৮০\।১২
যদ্বৃ॒ত্রং তব॑ চা॒শনি॒ং বজ্রে॑ণ স॒মযো॑ধযঃ ।
অহি॑মিন্দ্র॒ জিঘা॑ংসতো দি॒বি তে॑ বদ্বধে॒ শবোঽর্চ॒ন্ননু॑ স্ব॒রাজ্য॑ম্ ॥ ১\।০৮০\।১৩
অ॒ভি॒ষ্ট॒নে তে॑ অদ্রিবো॒ যত্স্থা জগ॑চ্চ রেজতে ।
ত্বষ্টা॑ চি॒ত্তব॑ ম॒ন্যব॒ ইন্দ্র॑ বেবি॒জ্যতে॑ ভি॒যার্চ॒ন্ননু॑ স্ব॒রাজ্য॑ম্ ॥ ১\।০৮০\।১৪
ন॒হি নু যাদ॑ধী॒মসীন্দ্র॒ং কো বী॒র্যা॑ প॒রঃ ।
তস্মি॑ন্নৃ॒ম্ণমু॒ত ক্রতু॑ং দে॒বা ওজা॑ংসি॒ সং দ॑ধু॒রর্চ॒ন্ননু॑ স্ব॒রাজ্য॑ম্ ॥ ১\।০৮০\।১৫
যামথ॑র্বা॒ মনু॑ষ্পি॒তা দ॒ধ্যঙ্ ধিয॒মত্ন॑ত ।
তস্মি॒ন্ব্রহ্মা॑ণি পূ॒র্বথেন্দ্র॑ উ॒ক্থা সম॑গ্ম॒তার্চ॒ন্ননু॑ স্ব॒রাজ্য॑ম্ ॥ ১\।০৮০\।১৬
ইন্দ্রো॒ মদা॑য বাবৃধে॒ শব॑সে বৃত্র॒হা নৃভি॑ঃ ।
তমিন্ম॒হত্স্বা॒জিষূ॒তেমর্ভে॑ হবামহে॒ স বাজে॑ষু॒ প্র নো॑ঽবিষত্ ॥ ১\।০৮১\।০১
অসি॒ হি বী॑র॒ সেন্যোঽসি॒ ভূরি॑ পরাদ॒দিঃ ।
অসি॑ দ॒ভ্রস্য॑ চিদ্বৃ॒ধো যজ॑মানায শিক্ষসি সুন্ব॒তে ভূরি॑ তে॒ বসু॑ ॥ ১\।০৮১\।০২
যদু॒দীর॑ত আ॒জযো॑ ধৃ॒ষ্ণবে॑ ধীযতে॒ ধনা॑ ।
যু॒ক্ষ্বা ম॑দ॒চ্যুতা॒ হরী॒ কং হন॒ঃ কং বসৌ॑ দধো॒ঽস্মাঁ ই॑ন্দ্র॒ বসৌ॑ দধঃ ॥ ১\।০৮১\।০৩
ক্রত্বা॑ ম॒হাঁ অ॑নুষ্ব॒ধং ভী॒ম আ বা॑বৃধে॒ শব॑ঃ ।
শ্রি॒য ঋ॒ষ্ব উ॑পা॒কযো॒র্নি শি॒প্রী হরি॑বান্দধে॒ হস্ত॑যো॒র্বজ্র॑মায॒সম্ ॥ ১\।০৮১\।০৪
আ প॑প্রৌ॒ পার্থি॑ব॒ং রজো॑ বদ্ব॒ধে রো॑চ॒না দি॒বি ।
ন ত্বাবা॑ঁ ইন্দ্র॒ কশ্চ॒ন ন জা॒তো ন জ॑নিষ্য॒তেঽতি॒ বিশ্ব॑ং ববক্ষিথ ॥ ১\।০৮১\।০৫
যো অ॒র্যো ম॑র্ত॒ভোজ॑নং পরা॒দদা॑তি দা॒শুষে॑ ।
ইন্দ্রো॑ অ॒স্মভ্য॑ং শিক্ষতু॒ বি ভ॑জা॒ ভূরি॑ তে॒ বসু॑ ভক্ষী॒য তব॒ রাধ॑সঃ ॥ ১\।০৮১\।০৬
মদে॑মদে॒ হি নো॑ দ॒দির্যূ॒থা গবা॑মৃজু॒ক্রতু॑ঃ ।
সং গৃ॑ভায পু॒রূ শ॒তোভ॑যাহ॒স্ত্যা বসু॑ শিশী॒হি রা॒য আ ভ॑র ॥ ১\।০৮১\।০৭
মা॒দয॑স্ব সু॒তে সচা॒ শব॑সে শূর॒ রাধ॑সে ।
বি॒দ্মা হি ত্বা॑ পুরূ॒বসু॒মুপ॒ কামা॑ন্সসৃ॒জ্মহেঽথা॑ নোঽবি॒তা ভ॑ব ॥ ১\।০৮১\।০৮
এ॒তে ত॑ ইন্দ্র জ॒ন্তবো॒ বিশ্ব॑ং পুষ্যন্তি॒ বার্য॑ম্ ।
অ॒ন্তর্হি খ্যো জনা॑নাম॒র্যো বেদো॒ অদা॑শুষা॒ং তেষা॑ং নো॒ বেদ॒ আ ভ॑র ॥ ১\।০৮১\।০৯
উপো॒ ষু শৃ॑ণু॒হী গিরো॒ মঘ॑ব॒ন্মাত॑থা ইব ।
য॒দা ন॑ঃ সূ॒নৃতা॑বত॒ঃ কর॒ আদ॒র্থযা॑স॒ ইদ্যোজা॒ ন্বি॑ন্দ্র তে॒ হরী॑ ॥ ১\।০৮২\।০১
অক্ষ॒ন্নমী॑মদন্ত॒ হ্যব॑ প্রি॒যা অ॑ধূষত ।
অস্তো॑ষত॒ স্বভা॑নবো॒ বিপ্রা॒ নবি॑ষ্ঠযা ম॒তী যোজা॒ ন্বি॑ন্দ্র তে॒ হরী॑ ॥ ১\।০৮২\।০২
সু॒স॒ংদৃশ॑ং ত্বা ব॒যং মঘ॑বন্বন্দিষী॒মহি॑ ।
প্র নূ॒নং পূ॒র্ণব॑ন্ধুরঃ স্তু॒তো যা॑হি॒ বশা॒ঁ অনু॒ যোজা॒ ন্বি॑ন্দ্র তে॒ হরী॑ ॥ ১\।০৮২\।০৩
স ঘা॒ তং বৃষ॑ণ॒ং রথ॒মধি॑ তিষ্ঠাতি গো॒বিদ॑ম্ ।
যঃ পাত্র॑ং হারিযোজ॒নং পূ॒র্ণমি॑ন্দ্র॒ চিকে॑ততি॒ যোজা॒ ন্বি॑ন্দ্র তে॒ হরী॑ ॥ ১\।০৮২\।০৪
যু॒ক্তস্তে॑ অস্তু॒ দক্ষি॑ণ উ॒ত স॒ব্যঃ শ॑তক্রতো ।
তেন॑ জা॒যামুপ॑ প্রি॒যাং ম॑ন্দা॒নো যা॒হ্যন্ধ॑সো॒ যোজা॒ ন্বি॑ন্দ্র তে॒ হরী॑ ॥ ১\।০৮২\।০৫
যু॒নজ্মি॑ তে॒ ব্রহ্ম॑ণা কে॒শিনা॒ হরী॒ উপ॒ প্র যা॑হি দধি॒ষে গভ॑স্ত্যোঃ ।
উত্ত্বা॑ সু॒তাসো॑ রভ॒সা অ॑মন্দিষুঃ পূষ॒ণ্বান্ব॑জ্রি॒ন্সমু॒ পত্ন্যা॑মদঃ ॥ ১\।০৮২\।০৬
অশ্বা॑বতি প্রথ॒মো গোষু॑ গচ্ছতি সুপ্রা॒বীরি॑ন্দ্র॒ মর্ত্য॒স্তবো॒তিভি॑ঃ ।
তমিত্পৃ॑ণক্ষি॒ বসু॑না॒ ভবী॑যসা॒ সিন্ধু॒মাপো॒ যথা॒ভিতো॒ বিচে॑তসঃ ॥ ১\।০৮৩\।০১
আপো॒ ন দে॒বীরুপ॑ যন্তি হো॒ত্রিয॑ম॒বঃ প॑শ্যন্তি॒ বিত॑ত॒ং যথা॒ রজ॑ঃ ।
প্রা॒চৈর্দে॒বাস॒ঃ প্র ণ॑যন্তি দেব॒যুং ব্র॑হ্ম॒প্রিয॑ং জোষযন্তে ব॒রা ই॑ব ॥ ১\।০৮৩\।০২
অধি॒ দ্বযো॑রদধা উ॒ক্থ্যং১॒॑ বচো॑ য॒তস্রু॑চা মিথু॒না যা স॑প॒র্যত॑ঃ ।
অস॑ংযত্তো ব্র॒তে তে॑ ক্ষেতি॒ পুষ্য॑তি ভ॒দ্রা শ॒ক্তির্যজ॑মানায সুন্ব॒তে ॥ ১\।০৮৩\।০৩
আদঙ্গি॑রাঃ প্রথ॒মং দ॑ধিরে॒ বয॑ ই॒দ্ধাগ্ন॑য॒ঃ শম্যা॒ যে সু॑কৃ॒ত্যযা॑ ।
সর্ব॑ং প॒ণেঃ সম॑বিন্দন্ত॒ ভোজ॑ন॒মশ্বা॑বন্ত॒ং গোম॑ন্ত॒মা প॒শুং নর॑ঃ ॥ ১\।০৮৩\।০৪
য॒জ্ঞৈরথ॑র্বা প্রথ॒মঃ প॒থস্ত॑তে॒ তত॒ঃ সূর্যো॑ ব্রত॒পা বে॒ন আজ॑নি ।
আ গা আ॑জদু॒শনা॑ কা॒ব্যঃ সচা॑ য॒মস্য॑ জা॒তম॒মৃত॑ং যজামহে ॥ ১\।০৮৩\।০৫
ব॒র্হির্বা॒ যত্স্ব॑প॒ত্যায॑ বৃ॒জ্যতে॒ঽর্কো বা॒ শ্লোক॑মা॒ঘোষ॑তে দি॒বি ।
গ্রাবা॒ যত্র॒ বদ॑তি কা॒রুরু॒ক্থ্য১॒॑স্তস্যেদিন্দ্রো॑ অভিপি॒ত্বেষু॑ রণ্যতি ॥ ১\।০৮৩\।০৬
অসা॑বি॒ সোম॑ ইন্দ্র তে॒ শবি॑ষ্ঠ ধৃষ্ণ॒বা গ॑হি ।
আ ত্বা॑ পৃণক্ত্বিন্দ্রি॒যং রজ॒ঃ সূর্যো॒ ন র॒শ্মিভি॑ঃ ॥ ১\।০৮৪\।০১
ইন্দ্র॒মিদ্ধরী॑ বহ॒তোঽপ্র॑তিধৃষ্টশবসম্ ।
ঋষী॑ণাং চ স্তু॒তীরুপ॑ য॒জ্ঞং চ॒ মানু॑ষাণাম্ ॥ ১\।০৮৪\।০২
আ তি॑ষ্ঠ বৃত্রহ॒ন্রথ॑ং যু॒ক্তা তে॒ ব্রহ্ম॑ণা॒ হরী॑ ।
অ॒র্বা॒চীন॒ং সু তে॒ মনো॒ গ্রাবা॑ কৃণোতু ব॒গ্নুনা॑ ॥ ১\।০৮৪\।০৩
ই॒মমি॑ন্দ্র সু॒তং পি॑ব॒ জ্যেষ্ঠ॒মম॑র্ত্য॒ং মদ॑ম্ ।
শু॒ক্রস্য॑ ত্বা॒ভ্য॑ক্ষর॒ন্ধারা॑ ঋ॒তস্য॒ সাদ॑নে ॥ ১\।০৮৪\।০৪
ইন্দ্রা॑য নূ॒নম॑র্চতো॒ক্থানি॑ চ ব্রবীতন ।
সু॒তা অ॑মত্সু॒রিন্দ॑বো॒ জ্যেষ্ঠ॑ং নমস্যতা॒ সহ॑ঃ ॥ ১\।০৮৪\।০৫
নকি॒ষ্ট্বদ্র॒থীত॑রো॒ হরী॒ যদি॑ন্দ্র॒ যচ্ছ॑সে ।
নকি॒ষ্ট্বানু॑ ম॒জ্মনা॒ নকি॒ঃ স্বশ্ব॑ আনশে ॥ ১\।০৮৪\।০৬
য এক॒ ইদ্বি॒দয॑তে॒ বসু॒ মর্তা॑য দা॒শুষে॑ ।
ঈশা॑নো॒ অপ্র॑তিষ্কুত॒ ইন্দ্রো॑ অ॒ঙ্গ ॥ ১\।০৮৪\।০৭
ক॒দা মর্ত॑মরা॒ধস॑ং প॒দা ক্ষুম্প॑মিব স্ফুরত্ ।
ক॒দা ন॑ঃ শুশ্রব॒দ্গির॒ ইন্দ্রো॑ অ॒ঙ্গ ॥ ১\।০৮৪\।০৮
যশ্চি॒দ্ধি ত্বা॑ ব॒হুভ্য॒ আ সু॒তাবা॑ঁ আ॒বিবা॑সতি ।
উ॒গ্রং তত্প॑ত্যতে॒ শব॒ ইন্দ্রো॑ অ॒ঙ্গ ॥ ১\।০৮৪\।০৯
স্বা॒দোরি॒ত্থা বি॑ষূ॒বতো॒ মধ্ব॑ঃ পিবন্তি গৌ॒র্য॑ঃ ।
যা ইন্দ্রে॑ণ স॒যাব॑রী॒র্বৃষ্ণা॒ মদ॑ন্তি শো॒ভসে॒ বস্বী॒রনু॑ স্ব॒রাজ্য॑ম্ ॥ ১\।০৮৪\।১০
তা অ॑স্য পৃশনা॒যুব॒ঃ সোম॑ং শ্রীণন্তি॒ পৃশ্ন॑যঃ ।
প্রি॒যা ইন্দ্র॑স্য ধে॒নবো॒ বজ্র॑ং হিন্বন্তি॒ সায॑ক॒ং বস্বী॒রনু॑ স্ব॒রাজ্য॑ম্ ॥ ১\।০৮৪\।১১
তা অ॑স্য॒ নম॑সা॒ সহ॑ঃ সপ॒র্যন্তি॒ প্রচে॑তসঃ ।
ব্র॒তান্য॑স্য সশ্চিরে পু॒রূণি॑ পূ॒র্বচি॑ত্তযে॒ বস্বী॒রনু॑ স্ব॒রাজ্য॑ম্ ॥ ১\।০৮৪\।১২
ইন্দ্রো॑ দধী॒চো অ॒স্থভি॑র্বৃ॒ত্রাণ্যপ্র॑তিষ্কুতঃ ।
জ॒ঘান॑ নব॒তীর্নব॑ ॥ ১\।০৮৪\।১৩
ই॒চ্ছন্নশ্ব॑স্য॒ যচ্ছির॒ঃ পর্ব॑তে॒ষ্বপ॑শ্রিতম্ ।
তদ্বি॑দচ্ছর্য॒ণাব॑তি ॥ ১\।০৮৪\।১৪
অত্রাহ॒ গোর॑মন্বত॒ নাম॒ ত্বষ্টু॑রপী॒চ্য॑ম্ ।
ই॒ত্থা চ॒ন্দ্রম॑সো গৃ॒হে ॥ ১\।০৮৪\।১৫
কো অ॒দ্য যু॑ঙ্ক্তে ধু॒রি গা ঋ॒তস্য॒ শিমী॑বতো ভা॒মিনো॑ দুর্হৃণা॒যূন্ ।
আ॒সন্নি॑ষূন্হৃ॒ত্স্বসো॑ মযো॒ভূন্য এ॑ষাং ভৃ॒ত্যামৃ॒ণধ॒ত্স জী॑বাত্ ॥ ১\।০৮৪\।১৬
ক ঈ॑ষতে তু॒জ্যতে॒ কো বি॑ভায॒ কো ম॑ংসতে॒ সন্ত॒মিন্দ্র॒ং কো অন্তি॑ ।
কস্তো॒কায॒ ক ইভা॑যো॒ত রা॒যেঽধি॑ ব্রবত্ত॒ন্বে॒৩॒॑ কো জনা॑য ॥ ১\।০৮৪\।১৭
কো অ॒গ্নিমী॑ট্টে হ॒বিষা॑ ঘৃ॒তেন॑ স্রু॒চা য॑জাতা ঋ॒তুভি॑র্ধ্রু॒বেভি॑ঃ ।
কস্মৈ॑ দে॒বা আ ব॑হানা॒শু হোম॒ কো ম॑ংসতে বী॒তিহো॑ত্রঃ সুদে॒বঃ ॥ ১\।০৮৪\।১৮
ত্বম॒ঙ্গ প্র শ॑ংসিষো দে॒বঃ শ॑বিষ্ঠ॒ মর্ত্য॑ম্ ।
ন ত্বদ॒ন্যো ম॑ঘবন্নস্তি মর্ডি॒তেন্দ্র॒ ব্রবী॑মি তে॒ বচ॑ঃ ॥ ১\।০৮৪\।১৯
মা তে॒ রাধা॑ংসি॒ মা ত॑ ঊ॒তযো॑ বসো॒ঽস্মান্কদা॑ চ॒না দ॑ভন্ ।
বিশ্বা॑ চ ন উপমিমী॒হি মা॑নুষ॒ বসূ॑নি চর্ষ॒ণিভ্য॒ আ ॥ ১\।০৮৪\।২০
প্র যে শুম্ভ॑ন্তে॒ জন॑যো॒ ন সপ্ত॑যো॒ যাম॑ন্রু॒দ্রস্য॑ সূ॒নব॑ঃ সু॒দংস॑সঃ ।
রোদ॑সী॒ হি ম॒রুত॑শ্চক্রি॒রে বৃ॒ধে মদ॑ন্তি বী॒রা বি॒দথে॑ষু॒ ঘৃষ্ব॑যঃ ॥ ১\।০৮৫\।০১
ত উ॑ক্ষি॒তাসো॑ মহি॒মান॑মাশত দি॒বি রু॒দ্রাসো॒ অধি॑ চক্রিরে॒ সদ॑ঃ ।
অর্চ॑ন্তো অ॒র্কং জ॒নয॑ন্ত ইন্দ্রি॒যমধি॒ শ্রিযো॑ দধিরে॒ পৃশ্নি॑মাতরঃ ॥ ১\।০৮৫\।০২
গোমা॑তরো॒ যচ্ছু॒ভয॑ন্তে অ॒ঞ্জিভি॑স্ত॒নূষু॑ শু॒ভ্রা দ॑ধিরে বি॒রুক্ম॑তঃ ।
বাধ॑ন্তে॒ বিশ্ব॑মভিমা॒তিন॒মপ॒ বর্ত্মা॑ন্যেষা॒মনু॑ রীযতে ঘৃ॒তম্ ॥ ১\।০৮৫\।০৩
বি যে ভ্রাজ॑ন্তে॒ সুম॑খাস ঋ॒ষ্টিভি॑ঃ প্রচ্যা॒বয॑ন্তো॒ অচ্যু॑তা চি॒দোজ॑সা ।
ম॒নো॒জুবো॒ যন্ম॑রুতো॒ রথে॒ষ্বা বৃষ॑ব্রাতাস॒ঃ পৃষ॑তী॒রযু॑গ্ধ্বম্ ॥ ১\।০৮৫\।০৪
প্র যদ্রথে॑ষু॒ পৃষ॑তী॒রযু॑গ্ধ্ব॒ং বাজে॒ অদ্রি॑ং মরুতো র॒ংহয॑ন্তঃ ।
উ॒তারু॒ষস্য॒ বি ষ্য॑ন্তি॒ ধারা॒শ্চর্মে॑বো॒দভি॒র্ব্যু॑ন্দন্তি॒ ভূম॑ ॥ ১\।০৮৫\।০৫
আ বো॑ বহন্তু॒ সপ্ত॑যো রঘু॒ষ্যদো॑ রঘু॒পত্বা॑ন॒ঃ প্র জি॑গাত বা॒হুভি॑ঃ ।
সীদ॒তা ব॒র্হিরু॒রু ব॒ঃ সদ॑স্কৃ॒তং মা॒দয॑ধ্বং মরুতো॒ মধ্বো॒ অন্ধ॑সঃ ॥ ১\।০৮৫\।০৬
তে॑ঽবর্ধন্ত॒ স্বত॑বসো মহিত্ব॒না নাক॑ং ত॒স্থুরু॒রু চ॑ক্রিরে॒ সদ॑ঃ ।
বিষ্ণু॒র্যদ্ধাব॒দ্বৃষ॑ণং মদ॒চ্যুত॒ং বযো॒ ন সী॑দ॒ন্নধি॑ ব॒র্হিষি॑ প্রি॒যে ॥ ১\।০৮৫\।০৭
শূরা॑ ই॒বেদ্যুযু॑ধযো॒ ন জগ্ম॑যঃ শ্রব॒স্যবো॒ ন পৃত॑নাসু যেতিরে ।
ভয॑ন্তে॒ বিশ্বা॒ ভুব॑না ম॒রুদ্ভ্যো॒ রাজা॑ন ইব ত্বে॒ষস॑ংদৃশো॒ নর॑ঃ ॥ ১\।০৮৫\।০৮
ত্বষ্টা॒ যদ্বজ্র॒ং সুকৃ॑তং হির॒ণ্যয॑ং স॒হস্র॑ভৃষ্টি॒ং স্বপা॒ অব॑র্তযত্ ।
ধ॒ত্ত ইন্দ্রো॒ নর্যপা॑ংসি॒ কর্ত॒বেঽহ॑ন্বৃ॒ত্রং নির॒পামৌ॑ব্জদর্ণ॒বম্ ॥ ১\।০৮৫\।০৯
ঊ॒র্ধ্বং নু॑নুদ্রেঽব॒তং ত ওজ॑সা দাদৃহা॒ণং চি॑দ্বিভিদু॒র্বি পর্ব॑তম্ ।
ধম॑ন্তো বা॒ণং ম॒রুত॑ঃ সু॒দান॑বো॒ মদে॒ সোম॑স্য॒ রণ্যা॑নি চক্রিরে ॥ ১\।০৮৫\।১০
জি॒হ্মং নু॑নুদ্রেঽব॒তং তযা॑ দি॒শাসি॑ঞ্চ॒ন্নুত্স॒ং গোত॑মায তৃ॒ষ্ণজে॑ ।
আ গ॑চ্ছন্তী॒মব॑সা চি॒ত্রভা॑নব॒ঃ কাম॒ং বিপ্র॑স্য তর্পযন্ত॒ ধাম॑ভিঃ ॥ ১\।০৮৫\।১১
যা ব॒ঃ শর্ম॑ শশমা॒নায॒ সন্তি॑ ত্রি॒ধাতূ॑নি দা॒শুষে॑ যচ্ছ॒তাধি॑ ।
অ॒স্মভ্য॒ং তানি॑ মরুতো॒ বি য॑ন্ত র॒যিং নো॑ ধত্ত বৃষণঃ সু॒বীর॑ম্ ॥ ১\।০৮৫\।১২
মরু॑তো॒ যস্য॒ হি ক্ষযে॑ পা॒থা দি॒বো বি॑মহসঃ ।
স সু॑গো॒পাত॑মো॒ জন॑ঃ ॥ ১\।০৮৬\।০১
য॒জ্ঞৈর্বা॑ যজ্ঞবাহসো॒ বিপ্র॑স্য বা মতী॒নাম্ ।
মরু॑তঃ শৃণু॒তা হব॑ম্ ॥ ১\।০৮৬\।০২
উ॒ত বা॒ যস্য॑ বা॒জিনোঽনু॒ বিপ্র॒মত॑ক্ষত ।
স গন্তা॒ গোম॑তি ব্র॒জে ॥ ১\।০৮৬\।০৩
অ॒স্য বী॒রস্য॑ ব॒র্হিষি॑ সু॒তঃ সোমো॒ দিবি॑ষ্টিষু ।
উ॒ক্থং মদ॑শ্চ শস্যতে ॥ ১\।০৮৬\।০৪
অ॒স্য শ্রো॑ষ॒ন্ত্বা ভুবো॒ বিশ্বা॒ যশ্চ॑র্ষ॒ণীর॒ভি ।
সূর॑ং চিত্স॒স্রুষী॒রিষ॑ঃ ॥ ১\।০৮৬\।০৫
পূ॒র্বীভি॒র্হি দ॑দাশি॒ম শ॒রদ্ভি॑র্মরুতো ব॒যম্ ।
অবো॑ভিশ্চর্ষণী॒নাম্ ॥ ১\।০৮৬\।০৬
সু॒ভগ॒ঃ স প্র॑যজ্যবো॒ মরু॑তো অস্তু॒ মর্ত্য॑ঃ ।
যস্য॒ প্রযা॑ংসি॒ পর্ষ॑থ ॥ ১\।০৮৬\।০৭
শ॒শ॒মা॒নস্য॑ বা নর॒ঃ স্বেদ॑স্য সত্যশবসঃ ।
বি॒দা কাম॑স্য॒ বেন॑তঃ ॥ ১\।০৮৬\।০৮
যূ॒যং তত্স॑ত্যশবস আ॒বিষ্ক॑র্ত মহিত্ব॒না ।
বিধ্য॑তা বি॒দ্যুতা॒ রক্ষ॑ঃ ॥ ১\।০৮৬\।০৯
গূহ॑তা॒ গুহ্য॒ং তমো॒ বি যা॑ত॒ বিশ্ব॑ম॒ত্রিণ॑ম্ ।
জ্যোতি॑ষ্কর্তা॒ যদু॒শ্মসি॑ ॥ ১\।০৮৬\।১০
প্রত্ব॑ক্ষস॒ঃ প্রত॑বসো বির॒প্শিনোঽনা॑নতা॒ অবি॑থুরা ঋজী॒ষিণ॑ঃ ।
জুষ্ট॑তমাসো॒ নৃত॑মাসো অ॒ঞ্জিভি॒র্ব্যা॑নজ্রে॒ কে চি॑দু॒স্রা ই॑ব॒ স্তৃভি॑ঃ ॥ ১\।০৮৭\।০১
উ॒প॒হ্ব॒রেষু॒ যদচি॑ধ্বং য॒যিং বয॑ ইব মরুত॒ঃ কেন॑ চিত্প॒থা ।
শ্চোত॑ন্তি॒ কোশা॒ উপ॑ বো॒ রথে॒ষ্বা ঘৃ॒তমু॑ক্ষতা॒ মধু॑বর্ণ॒মর্চ॑তে ॥ ১\।০৮৭\।০২
প্রৈষা॒মজ্মে॑ষু বিথু॒রেব॑ রেজতে॒ ভূমি॒র্যামে॑ষু॒ যদ্ধ॑ যু॒ঞ্জতে॑ শু॒ভে ।
তে ক্রী॒ল়যো॒ ধুন॑যো॒ ভ্রাজ॑দৃষ্টযঃ স্ব॒যং ম॑হি॒ত্বং প॑নযন্ত॒ ধূত॑যঃ ॥ ১\।০৮৭\।০৩
স হি স্ব॒সৃত্পৃষ॑দশ্বো॒ যুবা॑ গ॒ণো॒৩॒॑ঽযা ঈ॑শা॒নস্তবি॑ষীভি॒রাবৃ॑তঃ ।
অসি॑ স॒ত্য ঋ॑ণ॒যাবানে॑দ্যো॒ঽস্যা ধি॒যঃ প্রা॑বি॒তাথা॒ বৃষা॑ গ॒ণঃ ॥ ১\।০৮৭\।০৪
পি॒তুঃ প্র॒ত্নস্য॒ জন্ম॑না বদামসি॒ সোম॑স্য জি॒হ্বা প্র জি॑গাতি॒ চক্ষ॑সা ।
যদী॒মিন্দ্র॒ং শম্যৃক্বা॑ণ॒ আশ॒তাদিন্নামা॑নি য॒জ্ঞিযা॑নি দধিরে ॥ ১\।০৮৭\।০৫
শ্রি॒যসে॒ কং ভা॒নুভি॒ঃ সং মি॑মিক্ষিরে॒ তে র॒শ্মিভি॒স্ত ঋক্ব॑ভিঃ সুখা॒দয॑ঃ ।
তে বাশী॑মন্ত ই॒ষ্মিণো॒ অভী॑রবো বি॒দ্রে প্রি॒যস্য॒ মারু॑তস্য॒ ধাম্ন॑ঃ ॥ ১\।০৮৭\।০৬
আ বি॒দ্যুন্ম॑দ্ভির্মরুতঃ স্ব॒র্কৈ রথে॑ভির্যাত ঋষ্টি॒মদ্ভি॒রশ্ব॑পর্ণৈঃ ।
আ বর্ষি॑ষ্ঠযা ন ই॒ষা বযো॒ ন প॑প্ততা সুমাযাঃ ॥ ১\।০৮৮\।০১
তে॑ঽরু॒ণেভি॒র্বর॒মা পি॒শঙ্গৈ॑ঃ শু॒ভে কং যা॑ন্তি রথ॒তূর্ভি॒রশ্বৈ॑ঃ ।
রু॒ক্মো ন চি॒ত্রঃ স্বধি॑তীবান্প॒ব্যা রথ॑স্য জঙ্ঘনন্ত॒ ভূম॑ ॥ ১\।০৮৮\।০২
শ্রি॒যে কং বো॒ অধি॑ ত॒নূষু॒ বাশী॑র্মে॒ধা বনা॒ ন কৃ॑ণবন্ত ঊ॒র্ধ্বা ।
যু॒ষ্মভ্য॒ং কং ম॑রুতঃ সুজাতাস্তুবিদ্যু॒ম্নাসো॑ ধনযন্তে॒ অদ্রি॑ম্ ॥ ১\।০৮৮\।০৩
অহা॑নি॒ গৃধ্রা॒ঃ পর্যা ব॒ আগু॑রি॒মাং ধিয॑ং বার্কা॒র্যাং চ॑ দে॒বীম্ ।
ব্রহ্ম॑ কৃ॒ণ্বন্তো॒ গোত॑মাসো অ॒র্কৈরূ॒র্ধ্বং নু॑নুদ্র উত্স॒ধিং পিব॑ধ্যৈ ॥ ১\।০৮৮\।০৪
এ॒তত্ত্যন্ন যোজ॑নমচেতি স॒স্বর্হ॒ যন্ম॑রুতো॒ গোত॑মো বঃ ।
পশ্য॒ন্হির॑ণ্যচক্রা॒নযো॑দংষ্ট্রান্বি॒ধাব॑তো ব॒রাহূ॑ন্ ॥ ১\।০৮৮\।০৫
এ॒ষা স্যা বো॑ মরুতোঽনুভ॒র্ত্রী প্রতি॑ ষ্টোভতি বা॒ঘতো॒ ন বাণী॑ ।
অস্তো॑ভয॒দ্বৃথা॑সা॒মনু॑ স্ব॒ধাং গভ॑স্ত্যোঃ ॥ ১\।০৮৮\।০৬
আ নো॑ ভ॒দ্রাঃ ক্রত॑বো যন্তু বি॒শ্বতোঽদ॑ব্ধাসো॒ অপ॑রীতাস উ॒দ্ভিদ॑ঃ ।
দে॒বা নো॒ যথা॒ সদ॒মিদ্বৃ॒ধে অস॒ন্নপ্রা॑যুবো রক্ষি॒তারো॑ দি॒বেদি॑বে ॥ ১\।০৮৯\।০১
দে॒বানা॑ং ভ॒দ্রা সু॑ম॒তিরৃ॑জূয॒তাং দে॒বানা॑ং রা॒তির॒ভি নো॒ নি ব॑র্ততাম্ ।
দে॒বানা॑ং স॒খ্যমুপ॑ সেদিমা ব॒যং দে॒বা ন॒ আযু॒ঃ প্র তি॑রন্তু জী॒বসে॑ ॥ ১\।০৮৯\।০২
তান্পূর্ব॑যা নি॒বিদা॑ হূমহে ব॒যং ভগ॑ং মি॒ত্রমদি॑তি॒ং দক্ষ॑ম॒স্রিধ॑ম্ ।
অ॒র্য॒মণ॒ং বরু॑ণ॒ং সোম॑ম॒শ্বিনা॒ সর॑স্বতী নঃ সু॒ভগা॒ ময॑স্করত্ ॥ ১\।০৮৯\।০৩
তন্নো॒ বাতো॑ মযো॒ভু বা॑তু ভেষ॒জং তন্মা॒তা পৃ॑থি॒বী তত্পি॒তা দ্যৌঃ ।
তদ্গ্রাবা॑ণঃ সোম॒সুতো॑ মযো॒ভুব॒স্তদ॑শ্বিনা শৃণুতং ধিষ্ণ্যা যু॒বম্ ॥ ১\।০৮৯\।০৪
তমীশা॑ন॒ং জগ॑তস্ত॒স্থুষ॒স্পতি॑ং ধিযংজি॒ন্বমব॑সে হূমহে ব॒যম্ ।
পূ॒ষা নো॒ যথা॒ বেদ॑সা॒মস॑দ্বৃ॒ধে র॑ক্ষি॒তা পা॒যুরদ॑ব্ধঃ স্ব॒স্তযে॑ ॥ ১\।০৮৯\।০৫
স্ব॒স্তি ন॒ ইন্দ্রো॑ বৃ॒দ্ধশ্র॑বাঃ স্ব॒স্তি ন॑ঃ পূ॒ষা বি॒শ্ববে॑দাঃ ।
স্ব॒স্তি ন॒স্তার্ক্ষ্যো॒ অরি॑ষ্টনেমিঃ স্ব॒স্তি নো॒ বৃহ॒স্পতি॑র্দধাতু ॥ ১\।০৮৯\।০৬
পৃষ॑দশ্বা ম॒রুত॒ঃ পৃশ্নি॑মাতরঃ শুভ॒ংযাবা॑নো বি॒দথে॑ষু॒ জগ্ম॑যঃ ।
অ॒গ্নি॒জি॒হ্বা মন॑ব॒ঃ সূর॑চক্ষসো॒ বিশ্বে॑ নো দে॒বা অব॒সা গ॑মন্নি॒হ ॥ ১\।০৮৯\।০৭
ভ॒দ্রং কর্ণে॑ভিঃ শৃণুযাম দেবা ভ॒দ্রং প॑শ্যেমা॒ক্ষভি॑র্যজত্রাঃ ।
স্থি॒রৈরঙ্গৈ॑স্তুষ্টু॒বাংস॑স্ত॒নূভি॒র্ব্য॑শেম দে॒বহি॑ত॒ং যদাযু॑ঃ ॥ ১\।০৮৯\।০৮
শ॒তমিন্নু শ॒রদো॒ অন্তি॑ দেবা॒ যত্রা॑ নশ্চ॒ক্রা জ॒রস॑ং ত॒নূনা॑ম্ ।
পু॒ত্রাসো॒ যত্র॑ পি॒তরো॒ ভব॑ন্তি॒ মা নো॑ ম॒ধ্যা রী॑রিষ॒তাযু॒র্গন্তো॑ঃ ॥ ১\।০৮৯\।০৯
অদি॑তি॒র্দ্যৌরদি॑তির॒ন্তরি॑ক্ষ॒মদি॑তির্মা॒তা স পি॒তা স পু॒ত্রঃ ।
বিশ্বে॑ দে॒বা অদি॑তি॒ঃ পঞ্চ॒ জনা॒ অদি॑তির্জা॒তমদি॑তি॒র্জনি॑ত্বম্ ॥ ১\।০৮৯\।১০
ঋ॒জু॒নী॒তী নো॒ বরু॑ণো মি॒ত্রো ন॑যতু বি॒দ্বান্ ।
অ॒র্য॒মা দে॒বৈঃ স॒জোষা॑ঃ ॥ ১\।০৯০\।০১
তে হি বস্বো॒ বস॑বানা॒স্তে অপ্র॑মূরা॒ মহো॑ভিঃ ।
ব্র॒তা র॑ক্ষন্তে বি॒শ্বাহা॑ ॥ ১\।০৯০\।০২
তে অ॒স্মভ্য॒ং শর্ম॑ যংসন্ন॒মৃতা॒ মর্ত্যে॑ভ্যঃ ।
বাধ॑মানা॒ অপ॒ দ্বিষ॑ঃ ॥ ১\।০৯০\।০৩
বি ন॑ঃ প॒থঃ সু॑বি॒তায॑ চি॒যন্ত্বিন্দ্রো॑ ম॒রুত॑ঃ ।
পূ॒ষা ভগো॒ বন্দ্যা॑সঃ ॥ ১\।০৯০\।০৪
উ॒ত নো॒ ধিযো॒ গোঅ॑গ্রা॒ঃ পূষ॒ন্বিষ্ণ॒বেব॑যাবঃ ।
কর্তা॑ নঃ স্বস্তি॒মত॑ঃ ॥ ১\।০৯০\।০৫
মধু॒ বাতা॑ ঋতায॒তে মধু॑ ক্ষরন্তি॒ সিন্ধ॑বঃ ।
মাধ্বী॑র্নঃ স॒ন্ত্বোষ॑ধীঃ ॥ ১\।০৯০\।০৬
মধু॒ নক্ত॑মু॒তোষসো॒ মধু॑ম॒ত্পার্থি॑ব॒ং রজ॑ঃ ।
মধু॒ দ্যৌর॑স্তু নঃ পি॒তা ॥ ১\।০৯০\।০৭
মধু॑মান্নো॒ বন॒স্পতি॒র্মধু॑মাঁ অস্তু॒ সূর্য॑ঃ ।
মাধ্বী॒র্গাবো॑ ভবন্তু নঃ ॥ ১\।০৯০\।০৮
শং নো॑ মি॒ত্রঃ শং বরু॑ণ॒ঃ শং নো॑ ভবত্বর্য॒মা ।
শং ন॒ ইন্দ্রো॒ বৃহ॒স্পতি॒ঃ শং নো॒ বিষ্ণু॑রুরুক্র॒মঃ ॥ ১\।০৯০\।০৯
ত্বং সো॑ম॒ প্র চি॑কিতো মনী॒ষা ত্বং রজি॑ষ্ঠ॒মনু॑ নেষি॒ পন্থা॑ম্ ।
তব॒ প্রণী॑তী পি॒তরো॑ ন ইন্দো দে॒বেষু॒ রত্ন॑মভজন্ত॒ ধীরা॑ঃ ॥ ১\।০৯১\।০১
ত্বং সো॑ম॒ ক্রতু॑ভিঃ সু॒ক্রতু॑র্ভূ॒স্ত্বং দক্ষৈ॑ঃ সু॒দক্ষো॑ বি॒শ্ববে॑দাঃ ।
ত্বং বৃষা॑ বৃষ॒ত্বেভি॑র্মহি॒ত্বা দ্যু॒ম্নেভি॑র্দ্যু॒ম্ন্য॑ভবো নৃ॒চক্ষা॑ঃ ॥ ১\।০৯১\।০২
রাজ্ঞো॒ নু তে॒ বরু॑ণস্য ব্র॒তানি॑ বৃ॒হদ্গ॑ভী॒রং তব॑ সোম॒ ধাম॑ ।
শুচি॒ষ্ট্বম॑সি প্রি॒যো ন মি॒ত্রো দ॒ক্ষায্যো॑ অর্য॒মেবা॑সি সোম ॥ ১\।০৯১\।০৩
যা তে॒ ধামা॑নি দি॒বি যা পৃ॑থি॒ব্যাং যা পর্ব॑তে॒ষ্বোষ॑ধীষ্ব॒প্সু ।
তেভি॑র্নো॒ বিশ্বৈ॑ঃ সু॒মনা॒ অহে॑ল়॒ন্রাজ॑ন্সোম॒ প্রতি॑ হ॒ব্যা গৃ॑ভায ॥ ১\।০৯১\।০৪
ত্বং সো॑মাসি॒ সত্প॑তি॒স্ত্বং রাজো॒ত বৃ॑ত্র॒হা ।
ত্বং ভ॒দ্রো অ॑সি॒ ক্রতু॑ঃ ॥ ১\।০৯১\।০৫
ত্বং চ॑ সোম নো॒ বশো॑ জী॒বাতু॒ং ন ম॑রামহে ।
প্রি॒যস্তো॑ত্রো॒ বন॒স্পতি॑ঃ ॥ ১\।০৯১\।০৬
ত্বং সো॑ম ম॒হে ভগ॒ং ত্বং যূন॑ ঋতায॒তে ।
দক্ষ॑ং দধাসি জী॒বসে॑ ॥ ১\।০৯১\।০৭
ত্বং ন॑ঃ সোম বি॒শ্বতো॒ রক্ষা॑ রাজন্নঘায॒তঃ ।
ন রি॑ষ্যে॒ত্ত্বাব॑ত॒ঃ সখা॑ ॥ ১\।০৯১\।০৮
সোম॒ যাস্তে॑ মযো॒ভুব॑ ঊ॒তয॒ঃ সন্তি॑ দা॒শুষে॑ ।
তাভি॑র্নোঽবি॒তা ভ॑ব ॥ ১\।০৯১\।০৯
ই॒মং য॒জ্ঞমি॒দং বচো॑ জুজুষা॒ণ উ॒পাগ॑হি ।
সোম॒ ত্বং নো॑ বৃ॒ধে ভ॑ব ॥ ১\।০৯১\।১০
সোম॑ গী॒র্ভিষ্ট্বা॑ ব॒যং ব॒র্ধযা॑মো বচো॒বিদ॑ঃ ।
সু॒মৃ॒ল়ী॒কো ন॒ আ বি॑শ ॥ ১\।০৯১\।১১
গ॒য॒স্ফানো॑ অমীব॒হা ব॑সু॒বিত্পু॑ষ্টি॒বর্ধ॑নঃ ।
সু॒মি॒ত্রঃ সো॑ম নো ভব ॥ ১\।০৯১\।১২
সোম॑ রার॒ন্ধি নো॑ হৃ॒দি গাবো॒ ন যব॑সে॒ষ্বা ।
মর্য॑ ইব॒ স্ব ও॒ক্যে॑ ॥ ১\।০৯১\।১৩
যঃ সো॑ম স॒খ্যে তব॑ রা॒রণ॑দ্দেব॒ মর্ত্য॑ঃ ।
তং দক্ষ॑ঃ সচতে ক॒বিঃ ॥ ১\।০৯১\।১৪
উ॒রু॒ষ্যা ণো॑ অ॒ভিশ॑স্তে॒ঃ সোম॒ নি পা॒হ্যংহ॑সঃ ।
সখা॑ সু॒শেব॑ এধি নঃ ॥ ১\।০৯১\।১৫
আ প্যা॑যস্ব॒ সমে॑তু তে বি॒শ্বত॑ঃ সোম॒ বৃষ্ণ্য॑ম্ ।
ভবা॒ বাজ॑স্য সংগ॒থে ॥ ১\।০৯১\।১৬
আ প্যা॑যস্ব মদিন্তম॒ সোম॒ বিশ্বে॑ভির॒ংশুভি॑ঃ ।
ভবা॑ নঃ সু॒শ্রব॑স্তম॒ঃ সখা॑ বৃ॒ধে ॥ ১\।০৯১\।১৭
সং তে॒ পযা॑ংসি॒ সমু॑ যন্তু॒ বাজা॒ঃ সং বৃষ্ণ্যা॑ন্যভিমাতি॒ষাহ॑ঃ ।
আ॒প্যায॑মানো অ॒মৃতা॑য সোম দি॒বি শ্রবা॑ংস্যুত্ত॒মানি॑ ধিষ্ব ॥ ১\।০৯১\।১৮
যা তে॒ ধামা॑নি হ॒বিষা॒ যজ॑ন্তি॒ তা তে॒ বিশ্বা॑ পরি॒ভূর॑স্তু য॒জ্ঞম্ ।
গ॒য॒স্ফান॑ঃ প্র॒তর॑ণঃ সু॒বীরোঽবী॑রহা॒ প্র চ॑রা সোম॒ দুর্যা॑ন্ ॥ ১\।০৯১\।১৯
সোমো॑ ধে॒নুং সোমো॒ অর্ব॑ন্তমা॒শুং সোমো॑ বী॒রং ক॑র্ম॒ণ্য॑ং দদাতি ।
সা॒দ॒ন্য॑ং বিদ॒থ্য॑ং স॒ভেয॑ং পিতৃ॒শ্রব॑ণ॒ং যো দদা॑শদস্মৈ ॥ ১\।০৯১\।২০
অষা॑ল়্হং যু॒ত্সু পৃত॑নাসু॒ পপ্রি॑ং স্ব॒র্ষাম॒প্সাং বৃ॒জন॑স্য গো॒পাম্ ।
ভ॒রে॒ষু॒জাং সু॑ক্ষি॒তিং সু॒শ্রব॑স॒ং জয॑ন্ত॒ং ত্বামনু॑ মদেম সোম ॥ ১\।০৯১\।২১
ত্বমি॒মা ওষ॑ধীঃ সোম॒ বিশ্বা॒স্ত্বম॒পো অ॑জনয॒স্ত্বং গাঃ ।
ত্বমা ত॑তন্থো॒র্ব১॒॑ন্তরি॑ক্ষ॒ং ত্বং জ্যোতি॑ষা॒ বি তমো॑ ববর্থ ॥ ১\।০৯১\।২২
দে॒বেন॑ নো॒ মন॑সা দেব সোম রা॒যো ভা॒গং স॑হসাবন্ন॒ভি যু॑ধ্য ।
মা ত্বা ত॑ন॒দীশি॑ষে বী॒র্য॑স্যো॒ভযে॑ভ্য॒ঃ প্র চি॑কিত্সা॒ গবি॑ষ্টৌ ॥ ১\।০৯১\।২৩
এ॒তা উ॒ ত্যা উ॒ষস॑ঃ কে॒তুম॑ক্রত॒ পূর্বে॒ অর্ধে॒ রজ॑সো ভা॒নুম॑ঞ্জতে ।
নি॒ষ্কৃ॒ণ্বা॒না আযু॑ধানীব ধৃ॒ষ্ণব॒ঃ প্রতি॒ গাবোঽরু॑ষীর্যন্তি মা॒তর॑ঃ ॥ ১\।০৯২\।০১
উদ॑পপ্তন্নরু॒ণা ভা॒নবো॒ বৃথা॑ স্বা॒যুজো॒ অরু॑ষী॒র্গা অ॑যুক্ষত ।
অক্র॑ন্নু॒ষাসো॑ ব॒যুনা॑নি পূ॒র্বথা॒ রুশ॑ন্তং ভা॒নুমরু॑ষীরশিশ্রযুঃ ॥ ১\।০৯২\।০২
অর্চ॑ন্তি॒ নারী॑র॒পসো॒ ন বি॒ষ্টিভি॑ঃ সমা॒নেন॒ যোজ॑নে॒না প॑রা॒বত॑ঃ ।
ইষ॒ং বহ॑ন্তীঃ সু॒কৃতে॑ সু॒দান॑বে॒ বিশ্বেদহ॒ যজ॑মানায সুন্ব॒তে ॥ ১\।০৯২\।০৩
অধি॒ পেশা॑ংসি বপতে নৃ॒তূরি॒বাপো॑র্ণুতে॒ বক্ষ॑ উ॒স্রেব॒ বর্জ॑হম্ ।
জ্যোতি॒র্বিশ্ব॑স্মৈ॒ ভুব॑নায কৃণ্ব॒তী গাবো॒ ন ব্র॒জং ব্যু১॒॑ষা আ॑ব॒র্তম॑ঃ ॥ ১\।০৯২\।০৪
প্রত্য॒র্চী রুশ॑দস্যা অদর্শি॒ বি তি॑ষ্ঠতে॒ বাধ॑তে কৃ॒ষ্ণমভ্ব॑ম্ ।
স্বরু॒ং ন পেশো॑ বি॒দথে॑ষ্ব॒ঞ্জঞ্চি॒ত্রং দি॒বো দু॑হি॒তা ভা॒নুম॑শ্রেত্ ॥ ১\।০৯২\।০৫
অতা॑রিষ্ম॒ তম॑সস্পা॒রম॒স্যোষা উ॒চ্ছন্তী॑ ব॒যুনা॑ কৃণোতি ।
শ্রি॒যে ছন্দো॒ ন স্ম॑যতে বিভা॒তী সু॒প্রতী॑কা সৌমন॒সাযা॑জীগঃ ॥ ১\।০৯২\।০৬
ভাস্ব॑তী নে॒ত্রী সূ॒নৃতা॑নাং দি॒বঃ স্ত॑বে দুহি॒তা গোত॑মেভিঃ ।
প্র॒জাব॑তো নৃ॒বতো॒ অশ্ব॑বুধ্যা॒নুষো॒ গোঅ॑গ্রা॒ঁ উপ॑ মাসি॒ বাজা॑ন্ ॥ ১\।০৯২\।০৭
উষ॒স্তম॑শ্যাং য॒শস॑ং সু॒বীর॑ং দা॒সপ্র॑বর্গং র॒যিমশ্ব॑বুধ্যম্ ।
সু॒দংস॑সা॒ শ্রব॑সা॒ যা বি॒ভাসি॒ বাজ॑প্রসূতা সুভগে বৃ॒হন্ত॑ম্ ॥ ১\।০৯২\।০৮
বিশ্বা॑নি দে॒বী ভুব॑নাভি॒চক্ষ্যা॑ প্রতী॒চী চক্ষু॑রুর্বি॒যা বি ভা॑তি ।
বিশ্ব॑ং জী॒বং চ॒রসে॑ বো॒ধয॑ন্তী॒ বিশ্ব॑স্য॒ বাচ॑মবিদন্মনা॒যোঃ ॥ ১\।০৯২\।০৯
পুন॑ঃপুন॒র্জায॑মানা পুরা॒ণী স॑মা॒নং বর্ণ॑ম॒ভি শুম্ভ॑মানা ।
শ্ব॒ঘ্নীব॑ কৃ॒ত্নুর্বিজ॑ আমিনা॒না মর্ত॑স্য দে॒বী জ॒রয॒ন্ত্যাযু॑ঃ ॥ ১\।০৯২\।১০
ব্যূ॒র্ণ্ব॒তী দি॒বো অন্তা॑ঁ অবো॒ধ্যপ॒ স্বসা॑রং সনু॒তর্যু॑যোতি ।
প্র॒মি॒ন॒তী ম॑নু॒ষ্যা॑ যু॒গানি॒ যোষা॑ জা॒রস্য॒ চক্ষ॑সা॒ বি ভা॑তি ॥ ১\।০৯২\।১১
প॒শূন্ন চি॒ত্রা সু॒ভগা॑ প্রথা॒না সিন্ধু॒র্ন ক্ষোদ॑ উর্বি॒যা ব্য॑শ্বৈত্ ।
অমি॑নতী॒ দৈব্যা॑নি ব্র॒তানি॒ সূর্য॑স্য চেতি র॒শ্মিভি॑র্দৃশা॒না ॥ ১\।০৯২\।১২
উষ॒স্তচ্চি॒ত্রমা ভ॑রা॒স্মভ্য॑ং বাজিনীবতি ।
যেন॑ তো॒কং চ॒ তন॑যং চ॒ ধাম॑হে ॥ ১\।০৯২\।১৩
উষো॑ অ॒দ্যেহ গো॑ম॒ত্যশ্বা॑বতি বিভাবরি ।
রে॒বদ॒স্মে ব্যু॑চ্ছ সূনৃতাবতি ॥ ১\।০৯২\।১৪
যু॒ক্ষ্বা হি বা॑জিনীব॒ত্যশ্বা॑ঁ অ॒দ্যারু॒ণাঁ উ॑ষঃ ।
অথা॑ নো॒ বিশ্বা॒ সৌভ॑গা॒ন্যা ব॑হ ॥ ১\।০৯২\।১৫
অশ্বি॑না ব॒র্তির॒স্মদা গোম॑দ্দস্রা॒ হির॑ণ্যবত্ ।
অ॒র্বাগ্রথ॒ং সম॑নসা॒ নি য॑চ্ছতম্ ॥ ১\।০৯২\।১৬
যাবি॒ত্থা শ্লোক॒মা দি॒বো জ্যোতি॒র্জনা॑য চ॒ক্রথু॑ঃ ।
আ ন॒ ঊর্জ॑ং বহতমশ্বিনা যু॒বম্ ॥ ১\।০৯২\।১৭
এহ দে॒বা ম॑যো॒ভুবা॑ দ॒স্রা হির॑ণ্যবর্তনী ।
উ॒ষ॒র্বুধো॑ বহন্তু॒ সোম॑পীতযে ॥ ১\।০৯২\।১৮
অগ্নী॑ষোমাবি॒মং সু মে॑ শৃণু॒তং বৃ॑ষণা॒ হব॑ম্ ।
প্রতি॑ সূ॒ক্তানি॑ হর্যত॒ং ভব॑তং দা॒শুষে॒ ময॑ঃ ॥ ১\।০৯৩\।০১
অগ্নী॑ষোমা॒ যো অ॒দ্য বা॑মি॒দং বচ॑ঃ সপ॒র্যতি॑ ।
তস্মৈ॑ ধত্তং সু॒বীর্য॒ং গবা॒ং পোষ॒ং স্বশ্ব্য॑ম্ ॥ ১\।০৯৩\।০২
অগ্নী॑ষোমা॒ য আহু॑তি॒ং যো বা॒ং দাশা॑দ্ধ॒বিষ্কৃ॑তিম্ ।
স প্র॒জযা॑ সু॒বীর্য॒ং বিশ্ব॒মাযু॒র্ব্য॑শ্নবত্ ॥ ১\।০৯৩\।০৩
অগ্নী॑ষোমা॒ চেতি॒ তদ্বী॒র্য॑ং বা॒ং যদমু॑ষ্ণীতমব॒সং প॒ণিং গাঃ ।
অবা॑তিরত॒ং বৃস॑যস্য॒ শেষোঽবি॑ন্দত॒ং জ্যোতি॒রেক॑ং ব॒হুভ্য॑ঃ ॥ ১\।০৯৩\।০৪
যু॒বমে॒তানি॑ দি॒বি রো॑চ॒নান্য॒গ্নিশ্চ॑ সোম॒ সক্র॑তূ অধত্তম্ ।
যু॒বং সিন্ধূ॑ঁর॒ভিশ॑স্তেরব॒দ্যাদগ্নী॑ষোমা॒বমু॑ঞ্চতং গৃভী॒তান্ ॥ ১\।০৯৩\।০৫
আন্যং দি॒বো মা॑ত॒রিশ্বা॑ জভা॒রাম॑থ্নাদ॒ন্যং পরি॑ শ্যে॒নো অদ্রে॑ঃ ।
অগ্নী॑ষোমা॒ ব্রহ্ম॑ণা বাবৃধা॒নোরুং য॒জ্ঞায॑ চক্রথুরু লো॒কম্ ॥ ১\।০৯৩\।০৬
অগ্নী॑ষোমা হ॒বিষ॒ঃ প্রস্থি॑তস্য বী॒তং হর্য॑তং বৃষণা জু॒ষেথা॑ম্ ।
সু॒শর্মা॑ণা॒ স্বব॑সা॒ হি ভূ॒তমথা॑ ধত্ত॒ং যজ॑মানায॒ শং যোঃ ॥ ১\।০৯৩\।০৭
যো অ॒গ্নীষোমা॑ হ॒বিষা॑ সপ॒র্যাদ্দে॑ব॒দ্রীচা॒ মন॑সা॒ যো ঘৃ॒তেন॑ ।
তস্য॑ ব্র॒তং র॑ক্ষতং পা॒তমংহ॑সো বি॒শে জনা॑য॒ মহি॒ শর্ম॑ যচ্ছতম্ ॥ ১\।০৯৩\।০৮
অগ্নী॑ষোমা॒ সবে॑দসা॒ সহূ॑তী বনত॒ং গির॑ঃ ।
সং দে॑ব॒ত্রা ব॑ভূবথুঃ ॥ ১\।০৯৩\।০৯
অগ্নী॑ষোমাব॒নেন॑ বা॒ং যো বা॑ং ঘৃ॒তেন॒ দাশ॑তি ।
তস্মৈ॑ দীদযতং বৃ॒হত্ ॥ ১\।০৯৩\।১০
অগ্নী॑ষোমাবি॒মানি॑ নো যু॒বং হ॒ব্যা জু॑জোষতম্ ।
আ যা॑ত॒মুপ॑ ন॒ঃ সচা॑ ॥ ১\।০৯৩\।১১
অগ্নী॑ষোমা পিপৃ॒তমর্ব॑তো ন॒ আ প্যা॑যন্তামু॒স্রিযা॑ হব্য॒সূদ॑ঃ ।
অ॒স্মে বলা॑নি ম॒ঘব॑ত্সু ধত্তং কৃণু॒তং নো॑ অধ্ব॒রং শ্রু॑ষ্টি॒মন্ত॑ম্ ॥ ১\।০৯৩\।১২
ই॒মং স্তোম॒মর্হ॑তে জা॒তবে॑দসে॒ রথ॑মিব॒ সং ম॑হেমা মনী॒ষযা॑ ।
ভ॒দ্রা হি ন॒ঃ প্রম॑তিরস্য স॒ংসদ্যগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০১
যস্মৈ॒ ত্বমা॒যজ॑সে॒ স সা॑ধত্যন॒র্বা ক্ষে॑তি॒ দধ॑তে সু॒বীর্য॑ম্ ।
স তূ॑তাব॒ নৈন॑মশ্নোত্যংহ॒তিরগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০২
শ॒কেম॑ ত্বা স॒মিধ॑ং সা॒ধযা॒ ধিয॒স্ত্বে দে॒বা হ॒বির॑দ॒ন্ত্যাহু॑তম্ ।
ত্বমা॑দি॒ত্যাঁ আ ব॑হ॒ তান্হ্যু১॒॑শ্মস্যগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৩
ভরা॑মে॒ধ্মং কৃ॒ণবা॑মা হ॒বীংষি॑ তে চি॒তয॑ন্ত॒ঃ পর্ব॑ণাপর্বণা ব॒যম্ ।
জী॒বাত॑বে প্রত॒রং সা॑ধযা॒ ধিযোঽগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৪
বি॒শাং গো॒পা অ॑স্য চরন্তি জ॒ন্তবো॑ দ্বি॒পচ্চ॒ যদু॒ত চতু॑ষ্পদ॒ক্তুভি॑ঃ ।
চি॒ত্রঃ প্র॑কে॒ত উ॒ষসো॑ ম॒হাঁ অ॒স্যগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৫
ত্বম॑ধ্ব॒র্যুরু॒ত হোতা॑সি পূ॒র্ব্যঃ প্র॑শা॒স্তা পোতা॑ জ॒নুষা॑ পু॒রোহি॑তঃ ।
বিশ্বা॑ বি॒দ্বাঁ আর্ত্বি॑জ্যা ধীর পুষ্য॒স্যগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৬
যো বি॒শ্বত॑ঃ সু॒প্রতী॑কঃ স॒দৃঙ্ঙসি॑ দূ॒রে চি॒ত্সন্ত॒ল়িদি॒বাতি॑ রোচসে ।
রাত্র্যা॑শ্চি॒দন্ধো॒ অতি॑ দেব পশ্য॒স্যগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৭
পূর্বো॑ দেবা ভবতু সুন্ব॒তো রথো॒ঽস্মাক॒ং শংসো॑ অ॒ভ্য॑স্তু দূ॒ঢ্য॑ঃ ।
তদা জা॑নীতো॒ত পু॑ষ্যতা॒ বচোঽগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৮
ব॒ধৈর্দু॒ঃশংসা॒ঁ অপ॑ দূ॒ঢ্যো॑ জহি দূ॒রে বা॒ যে অন্তি॑ বা॒ কে চি॑দ॒ত্রিণ॑ঃ ।
অথা॑ য॒জ্ঞায॑ গৃণ॒তে সু॒গং কৃ॒ধ্যগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।০৯
যদযু॑ক্থা অরু॒ষা রোহি॑তা॒ রথে॒ বাত॑জূতা বৃষ॒ভস্যে॑ব তে॒ রব॑ঃ ।
আদি॑ন্বসি ব॒নিনো॑ ধূ॒মকে॑তু॒নাগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।১০
অধ॑ স্ব॒নাদু॒ত বি॑ভ্যুঃ পত॒ত্রিণো॑ দ্র॒প্সা যত্তে॑ যব॒সাদো॒ ব্যস্থি॑রন্ ।
সু॒গং তত্তে॑ তাব॒কেভ্যো॒ রথে॒ভ্যোঽগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।১১
অ॒যং মি॒ত্রস্য॒ বরু॑ণস্য॒ ধায॑সেঽবযা॒তাং ম॒রুতা॒ং হেল়ো॒ অদ্ভু॑তঃ ।
মৃ॒ল়া সু নো॒ ভূত্বে॑ষা॒ং মন॒ঃ পুন॒রগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।১২
দে॒বো দে॒বানা॑মসি মি॒ত্রো অদ্ভু॑তো॒ বসু॒র্বসূ॑নামসি॒ চারু॑রধ্ব॒রে ।
শর্ম॑ন্স্যাম॒ তব॑ স॒প্রথ॑স্ত॒মেঽগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।১৩
তত্তে॑ ভ॒দ্রং যত্সমি॑দ্ধ॒ঃ স্বে দমে॒ সোমা॑হুতো॒ জর॑সে মৃল়॒যত্ত॑মঃ ।
দধা॑সি॒ রত্ন॒ং দ্রবি॑ণং চ দা॒শুষেঽগ্নে॑ স॒খ্যে মা রি॑ষামা ব॒যং তব॑ ॥ ১\।০৯৪\।১৪
যস্মৈ॒ ত্বং সু॑দ্রবিণো॒ দদা॑শোঽনাগা॒স্ত্বম॑দিতে স॒র্বতা॑তা ।
যং ভ॒দ্রেণ॒ শব॑সা চো॒দযা॑সি প্র॒জাব॑তা॒ রাধ॑সা॒ তে স্যা॑ম ॥ ১\।০৯৪\।১৫
স ত্বম॑গ্নে সৌভগ॒ত্বস্য॑ বি॒দ্বান॒স্মাক॒মাযু॒ঃ প্র তি॑রে॒হ দে॑ব ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।০৯৪\।১৬
দ্বে বিরূ॑পে চরত॒ঃ স্বর্থে॑ অ॒ন্যান্যা॑ ব॒ত্সমুপ॑ ধাপযেতে ।
হরি॑র॒ন্যস্যা॒ং ভব॑তি স্ব॒ধাবা॑ঞ্ছু॒ক্রো অ॒ন্যস্যা॑ং দদৃশে সু॒বর্চা॑ঃ ॥ ১\।০৯৫\।০১
দশে॒মং ত্বষ্টু॑র্জনযন্ত॒ গর্ভ॒মত॑ন্দ্রাসো যুব॒তযো॒ বিভৃ॑ত্রম্ ।
তি॒গ্মানী॑ক॒ং স্বয॑শস॒ং জনে॑ষু বি॒রোচ॑মান॒ং পরি॑ ষীং নযন্তি ॥ ১\।০৯৫\।০২
ত্রীণি॒ জানা॒ পরি॑ ভূষন্ত্যস্য সমু॒দ্র এক॑ং দি॒ব্যেক॑ম॒প্সু ।
পূর্বা॒মনু॒ প্র দিশ॒ং পার্থি॑বানামৃ॒তূন্প্র॒শাস॒দ্বি দ॑ধাবনু॒ষ্ঠু ॥ ১\।০৯৫\।০৩
ক ই॒মং বো॑ নি॒ণ্যমা চি॑কেত ব॒ত্সো মা॒তৄর্জ॑নযত স্ব॒ধাভি॑ঃ ।
ব॒হ্বী॒নাং গর্ভো॑ অ॒পসা॑মু॒পস্থা॑ন্ম॒হান্ক॒বির্নিশ্চ॑রতি স্ব॒ধাবা॑ন্ ॥ ১\।০৯৫\।০৪
আ॒বিষ্ট্যো॑ বর্ধতে॒ চারু॑রাসু জি॒হ্মানা॑মূ॒র্ধ্বঃ স্বয॑শা উ॒পস্থে॑ ।
উ॒ভে ত্বষ্টু॑র্বিভ্যতু॒র্জায॑মানাত্প্রতী॒চী সি॒ংহং প্রতি॑ জোষযেতে ॥ ১\।০৯৫\।০৫
উ॒ভে ভ॒দ্রে জো॑ষযেতে॒ ন মেনে॒ গাবো॒ ন বা॒শ্রা উপ॑ তস্থু॒রেবৈ॑ঃ ।
স দক্ষা॑ণা॒ং দক্ষ॑পতির্বভূবা॒ঞ্জন্তি॒ যং দ॑ক্ষিণ॒তো হ॒বির্ভি॑ঃ ॥ ১\।০৯৫\।০৬
উদ্য॑ংযমীতি সবি॒তেব॑ বা॒হূ উ॒ভে সিচৌ॑ যততে ভী॒ম ঋ॒ঞ্জন্ ।
উচ্ছু॒ক্রমত্ক॑মজতে সি॒মস্মা॒ন্নবা॑ মা॒তৃভ্যো॒ বস॑না জহাতি ॥ ১\।০৯৫\।০৭
ত্বে॒ষং রূ॒পং কৃ॑ণুত॒ উত্ত॑র॒ং যত্স॑ম্পৃঞ্চা॒নঃ সদ॑নে॒ গোভি॑র॒দ্ভিঃ ।
ক॒বির্বু॒ধ্নং পরি॑ মর্মৃজ্যতে॒ ধীঃ সা দে॒বতা॑তা॒ সমি॑তির্বভূব ॥ ১\।০৯৫\।০৮
উ॒রু তে॒ জ্রয॒ঃ পর্যে॑তি বু॒ধ্নং বি॒রোচ॑মানং মহি॒ষস্য॒ ধাম॑ ।
বিশ্বে॑ভিরগ্নে॒ স্বয॑শোভিরি॒দ্ধোঽদ॑ব্ধেভিঃ পা॒যুভি॑ঃ পাহ্য॒স্মান্ ॥ ১\।০৯৫\।০৯
ধন্ব॒ন্স্রোত॑ঃ কৃণুতে গা॒তুমূ॒র্মিং শু॒ক্রৈরূ॒র্মিভি॑র॒ভি ন॑ক্ষতি॒ ক্ষাম্ ।
বিশ্বা॒ সনা॑নি জ॒ঠরে॑ষু ধত্তে॒ঽন্তর্নবা॑সু চরতি প্র॒সূষু॑ ॥ ১\।০৯৫\।১০
এ॒বা নো॑ অগ্নে স॒মিধা॑ বৃধা॒নো রে॒বত্পা॑বক॒ শ্রব॑সে॒ বি ভা॑হি ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।০৯৫\।১১
স প্র॒ত্নথা॒ সহ॑সা॒ জায॑মানঃ স॒দ্যঃ কাব্যা॑নি॒ বল়॑ধত্ত॒ বিশ্বা॑ ।
আপ॑শ্চ মি॒ত্রং ধি॒ষণা॑ চ সাধন্দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০১
স পূর্ব॑যা নি॒বিদা॑ ক॒ব্যতা॒যোরি॒মাঃ প্র॒জা অ॑জনয॒ন্মনূ॑নাম্ ।
বি॒বস্ব॑তা॒ চক্ষ॑সা॒ দ্যাম॒পশ্চ॑ দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০২
তমী॑ল়ত প্রথ॒মং য॑জ্ঞ॒সাধ॒ং বিশ॒ আরী॒রাহু॑তমৃঞ্জসা॒নম্ ।
ঊ॒র্জঃ পু॒ত্রং ভ॑র॒তং সৃ॒প্রদা॑নুং দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০৩
স মা॑ত॒রিশ্বা॑ পুরু॒বার॑পুষ্টির্বি॒দদ্গা॒তুং তন॑যায স্ব॒র্বিত্ ।
বি॒শাং গো॒পা জ॑নি॒তা রোদ॑স্যোর্দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০৪
নক্তো॒ষাসা॒ বর্ণ॑মা॒মেম্যা॑নে ধা॒পযে॑তে॒ শিশু॒মেক॑ং সমী॒চী ।
দ্যাবা॒ক্ষামা॑ রু॒ক্মো অ॒ন্তর্বি ভা॑তি দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০৫
রা॒যো বু॒ধ্নঃ স॒ংগম॑নো॒ বসূ॑নাং য॒জ্ঞস্য॑ কে॒তুর্ম॑ন্ম॒সাধ॑নো॒ বেঃ ।
অ॒মৃ॒ত॒ত্বং রক্ষ॑মাণাস এনং দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০৬
নূ চ॑ পু॒রা চ॒ সদ॑নং রযী॒ণাং জা॒তস্য॑ চ॒ জায॑মানস্য চ॒ ক্ষাম্ ।
স॒তশ্চ॑ গো॒পাং ভব॑তশ্চ॒ ভূরে॑র্দে॒বা অ॒গ্নিং ধা॑রযন্দ্রবিণো॒দাম্ ॥ ১\।০৯৬\।০৭
দ্র॒বি॒ণো॒দা দ্রবি॑ণসস্তু॒রস্য॑ দ্রবিণো॒দাঃ সন॑রস্য॒ প্র য॑ংসত্ ।
দ্র॒বি॒ণো॒দা বী॒রব॑তী॒মিষ॑ং নো দ্রবিণো॒দা রা॑সতে দী॒র্ঘমাযু॑ঃ ॥ ১\।০৯৬\।০৮
এ॒বা নো॑ অগ্নে স॒মিধা॑ বৃধা॒নো রে॒বত্পা॑বক॒ শ্রব॑সে॒ বি ভা॑হি ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।০৯৬\।০৯
অপ॑ ন॒ঃ শোশু॑চদ॒ঘমগ্নে॑ শুশু॒গ্ধ্যা র॒যিম্ ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০১
সু॒ক্ষে॒ত্রি॒যা সু॑গাতু॒যা ব॑সূ॒যা চ॑ যজামহে ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০২
প্র যদ্ভন্দি॑ষ্ঠ এষা॒ং প্রাস্মাকা॑সশ্চ সূ॒রয॑ঃ ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০৩
প্র যত্তে॑ অগ্নে সূ॒রযো॒ জাযে॑মহি॒ প্র তে॑ ব॒যম্ ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০৪
প্র যদ॒গ্নেঃ সহ॑স্বতো বি॒শ্বতো॒ যন্তি॑ ভা॒নব॑ঃ ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০৫
ত্বং হি বি॑শ্বতোমুখ বি॒শ্বত॑ঃ পরি॒ভূরসি॑ ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০৬
দ্বিষো॑ নো বিশ্বতোমু॒খাতি॑ না॒বেব॑ পারয ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০৭
স ন॒ঃ সিন্ধু॑মিব না॒বযাতি॑ পর্ষা স্ব॒স্তযে॑ ।
অপ॑ ন॒ঃ শোশু॑চদ॒ঘম্ ॥ ১\।০৯৭\।০৮
বৈ॒শ্বা॒ন॒রস্য॑ সুম॒তৌ স্যা॑ম॒ রাজা॒ হি ক॒ং ভুব॑নানামভি॒শ্রীঃ ।
ই॒তো জা॒তো বিশ্ব॑মি॒দং বি চ॑ষ্টে বৈশ্বান॒রো য॑ততে॒ সূর্যে॑ণ ॥ ১\।০৯৮\।০১
পৃ॒ষ্টো দি॒বি পৃ॒ষ্টো অ॒গ্নিঃ পৃ॑থি॒ব্যাং পৃ॒ষ্টো বিশ্বা॒ ওষ॑ধী॒রা বি॑বেশ ।
বৈ॒শ্বা॒ন॒রঃ সহ॑সা পৃ॒ষ্টো অ॒গ্নিঃ স নো॒ দিবা॒ স রি॒ষঃ পা॑তু॒ নক্ত॑ম্ ॥ ১\।০৯৮\।০২
বৈশ্বা॑নর॒ তব॒ তত্স॒ত্যম॑স্ত্ব॒স্মান্রাযো॑ ম॒ঘবা॑নঃ সচন্তাম্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।০৯৮\।০৩
জা॒তবে॑দসে সুনবাম॒ সোম॑মরাতীয॒তো নি দ॑হাতি॒ বেদ॑ঃ ।
স ন॑ঃ পর্ষ॒দতি॑ দু॒র্গাণি॒ বিশ্বা॑ না॒বেব॒ সিন্ধু॑ং দুরি॒তাত্য॒গ্নিঃ ॥ ১\।০৯৯\।০১
স যো বৃষা॒ বৃষ্ণ্যে॑ভি॒ঃ সমো॑কা ম॒হো দি॒বঃ পৃ॑থি॒ব্যাশ্চ॑ স॒ম্রাট্ ।
স॒তী॒নস॑ত্বা॒ হব্যো॒ ভরে॑ষু ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০১
যস্যানা॑প্ত॒ঃ সূর্য॑স্যেব॒ যামো॒ ভরে॑ভরে বৃত্র॒হা শুষ্মো॒ অস্তি॑ ।
বৃষ॑ন্তম॒ঃ সখি॑ভি॒ঃ স্বেভি॒রেবৈ॑র্ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০২
দি॒বো ন যস্য॒ রেত॑সো॒ দুঘা॑না॒ঃ পন্থা॑সো॒ যন্তি॒ শব॒সাপ॑রীতাঃ ।
ত॒রদ্দ্বে॑ষাঃ সাস॒হিঃ পৌংস্যে॑ভির্ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৩
সো অঙ্গি॑রোভি॒রঙ্গি॑রস্তমো ভূ॒দ্বৃষা॒ বৃষ॑ভি॒ঃ সখি॑ভি॒ঃ সখা॒ সন্ ।
ঋ॒গ্মিভি॑রৃ॒গ্মী গা॒তুভি॒র্জ্যেষ্ঠো॑ ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৪
স সূ॒নুভি॒র্ন রু॒দ্রেভি॒রৃভ্বা॑ নৃ॒ষাহ্যে॑ সাস॒হ্বাঁ অ॒মিত্রা॑ন্ ।
সনী॑ল়েভিঃ শ্রব॒স্যা॑নি॒ তূর্ব॑ন্ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৫
স ম॑ন্যু॒মীঃ স॒মদ॑নস্য ক॒র্তাস্মাকে॑ভি॒র্নৃভি॒ঃ সূর্য॑ং সনত্ ।
অ॒স্মিন্নহ॒ন্সত্প॑তিঃ পুরুহূ॒তো ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৬
তমূ॒তযো॑ রণয॒ঞ্ছূর॑সাতৌ॒ তং ক্ষেম॑স্য ক্ষি॒তয॑ঃ কৃণ্বত॒ ত্রাম্ ।
স বিশ্ব॑স্য ক॒রুণ॑স্যেশ॒ একো॑ ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৭
তম॑প্সন্ত॒ শব॑স উত্স॒বেষু॒ নরো॒ নর॒মব॑সে॒ তং ধনা॑য ।
সো অ॒ন্ধে চি॒ত্তম॑সি॒ জ্যোতি॑র্বিদন্ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৮
স স॒ব্যেন॑ যমতি॒ ব্রাধ॑তশ্চি॒ত্স দ॑ক্ষি॒ণে সংগৃ॑ভীতা কৃ॒তানি॑ ।
স কী॒রিণা॑ চি॒ত্সনি॑তা॒ ধনা॑নি ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।০৯
স গ্রামে॑ভি॒ঃ সনি॑তা॒ স রথে॑ভির্বি॒দে বিশ্বা॑ভিঃ কৃ॒ষ্টিভি॒র্ন্ব১॒॑দ্য ।
স পৌংস্যে॑ভিরভি॒ভূরশ॑স্তীর্ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।১০
স জা॒মিভি॒র্যত্স॒মজা॑তি মী॒ল়্হেঽজা॑মিভির্বা পুরুহূ॒ত এবৈ॑ঃ ।
অ॒পাং তো॒কস্য॒ তন॑যস্য জে॒ষে ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।১১
স ব॑জ্র॒ভৃদ্দ॑স্যু॒হা ভী॒ম উ॒গ্রঃ স॒হস্র॑চেতাঃ শ॒তনী॑থ॒ ঋভ্বা॑ ।
চ॒ম্রী॒ষো ন শব॑সা॒ পাঞ্চ॑জন্যো ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।১২
তস্য॒ বজ্র॑ঃ ক্রন্দতি॒ স্মত্স্ব॒র্ষা দি॒বো ন ত্বে॒ষো র॒বথ॒ঃ শিমী॑বান্ ।
তং স॑চন্তে স॒নয॒স্তং ধনা॑নি ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।১৩
যস্যাজ॑স্র॒ং শব॑সা॒ মান॑মু॒ক্থং প॑রিভু॒জদ্রোদ॑সী বি॒শ্বত॑ঃ সীম্ ।
স পা॑রিষ॒ত্ক্রতু॑ভির্মন্দসা॒নো ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।১৪
ন যস্য॑ দে॒বা দে॒বতা॒ ন মর্তা॒ আপ॑শ্চ॒ন শব॑সো॒ অন্ত॑মা॒পুঃ ।
স প্র॒রিক্বা॒ ত্বক্ষ॑সা॒ ক্ষ্মো দি॒বশ্চ॑ ম॒রুত্বা॑ন্নো ভব॒ত্বিন্দ্র॑ ঊ॒তী ॥ ১\।১০০\।১৫
রো॒হিচ্ছ্যা॒বা সু॒মদ॑ংশুর্ললা॒মীর্দ্যু॒ক্ষা রা॒য ঋ॒জ্রাশ্ব॑স্য ।
বৃষ॑ণ্বন্ত॒ং বিভ্র॑তী ধূ॒র্ষু রথ॑ং ম॒ন্দ্রা চি॑কেত॒ নাহু॑ষীষু বি॒ক্ষু ॥ ১\।১০০\।১৬
এ॒তত্ত্যত্ত॑ ইন্দ্র॒ বৃষ্ণ॑ উ॒ক্থং বা॑র্ষাগি॒রা অ॒ভি গৃ॑ণন্তি॒ রাধ॑ঃ ।
ঋ॒জ্রাশ্ব॒ঃ প্রষ্টি॑ভিরম্ব॒রীষ॑ঃ স॒হদে॑বো॒ ভয॑মানঃ সু॒রাধা॑ঃ ॥ ১\।১০০\।১৭
দস্যূ॒ঞ্ছিম্যূ॑ঁশ্চ পুরুহূ॒ত এবৈ॑র্হ॒ত্বা পৃ॑থি॒ব্যাং শর্বা॒ নি ব॑র্হীত্ ।
সন॒ত্ক্ষেত্র॒ং সখি॑ভিঃ শ্বি॒ত্ন্যেভি॒ঃ সন॒ত্সূর্য॒ং সন॑দ॒পঃ সু॒বজ্র॑ঃ ॥ ১\।১০০\।১৮
বি॒শ্বাহেন্দ্রো॑ অধিব॒ক্তা নো॑ অ॒স্ত্বপ॑রিহ্বৃতাঃ সনুযাম॒ বাজ॑ম্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০০\।১৯
প্র ম॒ন্দিনে॑ পিতু॒মদ॑র্চতা॒ বচো॒ যঃ কৃ॒ষ্ণগ॑র্ভা নি॒রহ॑ন্নৃ॒জিশ্ব॑না ।
অ॒ব॒স্যবো॒ বৃষ॑ণ॒ং বজ্র॑দক্ষিণং ম॒রুত্ব॑ন্তং স॒খ্যায॑ হবামহে ॥ ১\।১০১\।০১
যো ব্য॑ংসং জাহৃষা॒ণেন॑ ম॒ন্যুনা॒ যঃ শম্ব॑র॒ং যো অহ॒ন্পিপ্রু॑মব্র॒তম্ ।
ইন্দ্রো॒ যঃ শুষ্ণ॑ম॒শুষ॒ং ন্যাবৃ॑ণঙ্ম॒রুত্ব॑ন্তং স॒খ্যায॑ হবামহে ॥ ১\।১০১\।০২
যস্য॒ দ্যাবা॑পৃথি॒বী পৌংস্য॑ং ম॒হদ্যস্য॑ ব্র॒তে বরু॑ণো॒ যস্য॒ সূর্য॑ঃ ।
যস্যেন্দ্র॑স্য॒ সিন্ধ॑ব॒ঃ সশ্চ॑তি ব্র॒তং ম॒রুত্ব॑ন্তং স॒খ্যায॑ হবামহে ॥ ১\।১০১\।০৩
যো অশ্বা॑না॒ং যো গবা॒ং গোপ॑তির্ব॒শী য আ॑রি॒তঃ কর্ম॑ণিকর্মণি স্থি॒রঃ ।
বী॒ল়োশ্চি॒দিন্দ্রো॒ যো অসু॑ন্বতো ব॒ধো ম॒রুত্ব॑ন্তং স॒খ্যায॑ হবামহে ॥ ১\।১০১\।০৪
যো বিশ্ব॑স্য॒ জগ॑তঃ প্রাণ॒তস্পতি॒র্যো ব্র॒হ্মণে॑ প্রথ॒মো গা অবি॑ন্দত্ ।
ইন্দ্রো॒ যো দস্যূ॒ঁরধ॑রাঁ অ॒বাতি॑রন্ম॒রুত্ব॑ন্তং স॒খ্যায॑ হবামহে ॥ ১\।১০১\।০৫
যঃ শূরে॑ভি॒র্হব্যো॒ যশ্চ॑ ভী॒রুভি॒র্যো ধাব॑দ্ভির্হূ॒যতে॒ যশ্চ॑ জি॒গ্যুভি॑ঃ ।
ইন্দ্র॒ং যং বিশ্বা॒ ভুব॑না॒ভি স॑ংদ॒ধুর্ম॒রুত্ব॑ন্তং স॒খ্যায॑ হবামহে ॥ ১\।১০১\।০৬
রু॒দ্রাণা॑মেতি প্র॒দিশা॑ বিচক্ষ॒ণো রু॒দ্রেভি॒র্যোষা॑ তনুতে পৃ॒থু জ্রয॑ঃ ।
ইন্দ্র॑ং মনী॒ষা অ॒ভ্য॑র্চতি শ্রু॒তং ম॒রুত্ব॑ন্তং স॒খ্যায॑ হবামহে ॥ ১\।১০১\।০৭
যদ্বা॑ মরুত্বঃ পর॒মে স॒ধস্থে॒ যদ্বা॑ব॒মে বৃ॒জনে॑ মা॒দযা॑সে ।
অত॒ আ যা॑হ্যধ্ব॒রং নো॒ অচ্ছা॑ ত্বা॒যা হ॒বিশ্চ॑কৃমা সত্যরাধঃ ॥ ১\।১০১\।০৮
ত্বা॒যেন্দ্র॒ সোম॑ং সুষুমা সুদক্ষ ত্বা॒যা হ॒বিশ্চ॑কৃমা ব্রহ্মবাহঃ ।
অধা॑ নিযুত্ব॒ঃ সগ॑ণো ম॒রুদ্ভি॑র॒স্মিন্য॒জ্ঞে ব॒র্হিষি॑ মাদযস্ব ॥ ১\।১০১\।০৯
মা॒দয॑স্ব॒ হরি॑ভি॒র্যে ত॑ ইন্দ্র॒ বি ষ্য॑স্ব॒ শিপ্রে॒ বি সৃ॑জস্ব॒ ধেনে॑ ।
আ ত্বা॑ সুশিপ্র॒ হর॑যো বহন্তূ॒শন্হ॒ব্যানি॒ প্রতি॑ নো জুষস্ব ॥ ১\।১০১\।১০
ম॒রুত্স্তো॑ত্রস্য বৃ॒জন॑স্য গো॒পা ব॒যমিন্দ্রে॑ণ সনুযাম॒ বাজ॑ম্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০১\।১১
ই॒মাং তে॒ ধিয॒ং প্র ভ॑রে ম॒হো ম॒হীম॒স্য স্তো॒ত্রে ধি॒ষণা॒ যত্ত॑ আন॒জে ।
তমু॑ত্স॒বে চ॑ প্রস॒বে চ॑ সাস॒হিমিন্দ্র॑ং দে॒বাস॒ঃ শব॑সামদ॒ন্ননু॑ ॥ ১\।১০২\।০১
অ॒স্য শ্রবো॑ ন॒দ্য॑ঃ স॒প্ত বি॑ভ্রতি॒ দ্যাবা॒ক্ষামা॑ পৃথি॒বী দ॑র্শ॒তং বপু॑ঃ ।
অ॒স্মে সূ॑র্যাচন্দ্র॒মসা॑ভি॒চক্ষে॑ শ্র॒দ্ধে কমি॑ন্দ্র চরতো বিতর্তু॒রম্ ॥ ১\।১০২\।০২
তং স্মা॒ রথ॑ং মঘব॒ন্প্রাব॑ সা॒তযে॒ জৈত্র॒ং যং তে॑ অনু॒মদা॑ম সংগ॒মে ।
আ॒জা ন॑ ইন্দ্র॒ মন॑সা পুরুষ্টুত ত্বা॒যদ্ভ্যো॑ মঘব॒ঞ্ছর্ম॑ যচ্ছ নঃ ॥ ১\।১০২\।০৩
ব॒যং জ॑যেম॒ ত্বযা॑ যু॒জা বৃত॑ম॒স্মাক॒মংশ॒মুদ॑বা॒ ভরে॑ভরে ।
অ॒স্মভ্য॑মিন্দ্র॒ বরি॑বঃ সু॒গং কৃ॑ধি॒ প্র শত্রূ॑ণাং মঘব॒ন্বৃষ্ণ্যা॑ রুজ ॥ ১\।১০২\।০৪
নানা॒ হি ত্বা॒ হব॑মানা॒ জনা॑ ই॒মে ধনা॑নাং ধর্ত॒রব॑সা বিপ॒ন্যব॑ঃ ।
অ॒স্মাক॑ং স্মা॒ রথ॒মা তি॑ষ্ঠ সা॒তযে॒ জৈত্র॒ং হী॑ন্দ্র॒ নিভৃ॑ত॒ং মন॒স্তব॑ ॥ ১\।১০২\।০৫
গো॒জিতা॑ বা॒হূ অমি॑তক্রতুঃ সি॒মঃ কর্ম॑ন্কর্মঞ্ছ॒তমূ॑তিঃ খজংক॒রঃ ।
অ॒ক॒ল্প ইন্দ্র॑ঃ প্রতি॒মান॒মোজ॒সাথা॒ জনা॒ বি হ্ব॑যন্তে সিষা॒সব॑ঃ ॥ ১\।১০২\।০৬
উত্তে॑ শ॒তান্ম॑ঘব॒ন্নুচ্চ॒ ভূয॑স॒ উত্স॒হস্রা॑দ্রিরিচে কৃ॒ষ্টিষু॒ শ্রব॑ঃ ।
অ॒মা॒ত্রং ত্বা॑ ধি॒ষণা॑ তিত্বিষে ম॒হ্যধা॑ বৃ॒ত্রাণি॑ জিঘ্নসে পুরংদর ॥ ১\।১০২\।০৭
ত্রি॒বি॒ষ্টি॒ধাতু॑ প্রতি॒মান॒মোজ॑সস্তি॒স্রো ভূমী॑র্নৃপতে॒ ত্রীণি॑ রোচ॒না ।
অতী॒দং বিশ্ব॒ং ভুব॑নং ববক্ষিথাশ॒ত্রুরি॑ন্দ্র জ॒নুষা॑ স॒নাদ॑সি ॥ ১\।১০২\।০৮
ত্বাং দে॒বেষু॑ প্রথ॒মং হ॑বামহে॒ ত্বং ব॑ভূথ॒ পৃত॑নাসু সাস॒হিঃ ।
সেমং ন॑ঃ কা॒রুমু॑পম॒ন্যুমু॒দ্ভিদ॒মিন্দ্র॑ঃ কৃণোতু প্রস॒বে রথ॑ং পু॒রঃ ॥ ১\।১০২\।০৯
ত্বং জি॑গেথ॒ ন ধনা॑ রুরোধি॒থার্ভে॑ষ্বা॒জা ম॑ঘবন্ম॒হত্সু॑ চ ।
ত্বামু॒গ্রমব॑সে॒ সং শি॑শীম॒স্যথা॑ ন ইন্দ্র॒ হব॑নেষু চোদয ॥ ১\।১০২\।১০
বি॒শ্বাহেন্দ্রো॑ অধিব॒ক্তা নো॑ অ॒স্ত্বপ॑রিহ্বৃতাঃ সনুযাম॒ বাজ॑ম্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০২\।১১
তত্ত॑ ইন্দ্রি॒যং প॑র॒মং প॑রা॒চৈরধা॑রযন্ত ক॒বয॑ঃ পু॒রেদম্ ।
ক্ষ॒মেদম॒ন্যদ্দি॒ব্য১॒॑ন্যদ॑স্য॒ সমী॑ পৃচ্যতে সম॒নেব॑ কে॒তুঃ ॥ ১\।১০৩\।০১
স ধা॑রযত্পৃথি॒বীং প॒প্রথ॑চ্চ॒ বজ্রে॑ণ হ॒ত্বা নির॒পঃ স॑সর্জ ।
অহ॒ন্নহি॒মভি॑নদ্রৌহি॒ণং ব্যহ॒ন্ব্য॑ংসং ম॒ঘবা॒ শচী॑ভিঃ ॥ ১\।১০৩\।০২
স জা॒তূভ॑র্মা শ্র॒দ্দধা॑ন॒ ওজ॒ঃ পুরো॑ বিভি॒ন্দন্ন॑চর॒দ্বি দাসী॑ঃ ।
বি॒দ্বান্ব॑জ্রি॒ন্দস্য॑বে হে॒তিম॒স্যার্য॒ং সহো॑ বর্ধযা দ্যু॒ম্নমি॑ন্দ্র ॥ ১\।১০৩\।০৩
তদূ॒চুষে॒ মানু॑ষে॒মা যু॒গানি॑ কী॒র্তেন্য॑ং ম॒ঘবা॒ নাম॒ বিভ্র॑ত্ ।
উ॒প॒প্র॒যন্দ॑স্যু॒হত্যা॑য ব॒জ্রী যদ্ধ॑ সূ॒নুঃ শ্রব॑সে॒ নাম॑ দ॒ধে ॥ ১\।১০৩\।০৪
তদ॑স্যে॒দং প॑শ্যতা॒ ভূরি॑ পু॒ষ্টং শ্রদিন্দ্র॑স্য ধত্তন বী॒র্যা॑য ।
স গা অ॑বিন্দ॒ত্সো অ॑বিন্দ॒দশ্বা॒ন্স ওষ॑ধী॒ঃ সো অ॒পঃ স বনা॑নি ॥ ১\।১০৩\।০৫
ভূরি॑কর্মণে বৃষ॒ভায॒ বৃষ্ণে॑ স॒ত্যশু॑ষ্মায সুনবাম॒ সোম॑ম্ ।
য আ॒দৃত্যা॑ পরিপ॒ন্থীব॒ শূরোঽয॑জ্বনো বি॒ভজ॒ন্নেতি॒ বেদ॑ঃ ॥ ১\।১০৩\।০৬
তদি॑ন্দ্র॒ প্রেব॑ বী॒র্য॑ং চকর্থ॒ যত্স॒সন্ত॒ং বজ্রে॒ণাবো॑ধ॒যোঽহি॑ম্ ।
অনু॑ ত্বা॒ পত্নী॑র্হৃষি॒তং বয॑শ্চ॒ বিশ্বে॑ দে॒বাসো॑ অমদ॒ন্ননু॑ ত্বা ॥ ১\।১০৩\।০৭
শুষ্ণ॒ং পিপ্রু॒ং কুয॑বং বৃ॒ত্রমি॑ন্দ্র য॒দাব॑ধী॒র্বি পুর॒ঃ শম্ব॑রস্য ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০৩\।০৮
যোনি॑ষ্ট ইন্দ্র নি॒ষদে॑ অকারি॒ তমা নি ষী॑দ স্বা॒নো নার্বা॑ ।
বি॒মুচ্যা॒ বযো॑ঽব॒সাযাশ্বা॑ন্দো॒ষা বস্তো॒র্বহী॑যসঃ প্রপি॒ত্বে ॥ ১\।১০৪\।০১
ও ত্যে নর॒ ইন্দ্র॑মূ॒তযে॑ গু॒র্নূ চি॒ত্তান্স॒দ্যো অধ্ব॑নো জগম্যাত্ ।
দে॒বাসো॑ ম॒ন্যুং দাস॑স্য শ্চম্ন॒ন্তে ন॒ আ ব॑ক্ষন্সুবি॒তায॒ বর্ণ॑ম্ ॥ ১\।১০৪\।০২
অব॒ ত্মনা॑ ভরতে॒ কেত॑বেদা॒ অব॒ ত্মনা॑ ভরতে॒ ফেন॑মু॒দন্ ।
ক্ষী॒রেণ॑ স্নাত॒ঃ কুয॑বস্য॒ যোষে॑ হ॒তে তে স্যা॑তাং প্রব॒ণে শিফা॑যাঃ ॥ ১\।১০৪\।০৩
যু॒যোপ॒ নাভি॒রুপ॑রস্যা॒যোঃ প্র পূর্বা॑ভিস্তিরতে॒ রাষ্টি॒ শূর॑ঃ ।
অ॒ঞ্জ॒সী কু॑লি॒শী বী॒রপ॑ত্নী॒ পযো॑ হিন্বা॒না উ॒দভি॑র্ভরন্তে ॥ ১\।১০৪\।০৪
প্রতি॒ যত্স্যা নীথাদ॑র্শি॒ দস্যো॒রোকো॒ নাচ্ছা॒ সদ॑নং জান॒তী গা॑ত্ ।
অধ॑ স্মা নো মঘবঞ্চর্কৃ॒তাদিন্মা নো॑ ম॒ঘেব॑ নিষ্ষ॒পী পরা॑ দাঃ ॥ ১\।১০৪\।০৫
স ত্বং ন॑ ইন্দ্র॒ সূর্যে॒ সো অ॒প্স্ব॑নাগা॒স্ত্ব আ ভ॑জ জীবশ॒ংসে ।
মান্ত॑রা॒ং ভুজ॒মা রী॑রিষো ন॒ঃ শ্রদ্ধি॑তং তে মহ॒ত ই॑ন্দ্রি॒যায॑ ॥ ১\।১০৪\।০৬
অধা॑ মন্যে॒ শ্রত্তে॑ অস্মা অধাযি॒ বৃষা॑ চোদস্ব মহ॒তে ধনা॑য ।
মা নো॒ অকৃ॑তে পুরুহূত॒ যোনা॒বিন্দ্র॒ ক্ষুধ্য॑দ্ভ্যো॒ বয॑ আসু॒তিং দা॑ঃ ॥ ১\।১০৪\।০৭
মা নো॑ বধীরিন্দ্র॒ মা পরা॑ দা॒ মা ন॑ঃ প্রি॒যা ভোজ॑নানি॒ প্র মো॑ষীঃ ।
আ॒ণ্ডা মা নো॑ মঘবঞ্ছক্র॒ নির্ভে॒ন্মা ন॒ঃ পাত্রা॑ ভেত্স॒হজা॑নুষাণি ॥ ১\।১০৪\।০৮
অ॒র্বাঙেহি॒ সোম॑কামং ত্বাহুর॒যং সু॒তস্তস্য॑ পিবা॒ মদা॑য ।
উ॒রু॒ব্যচা॑ জ॒ঠর॒ আ বৃ॑ষস্ব পি॒তেব॑ নঃ শৃণুহি হূ॒যমা॑নঃ ॥ ১\।১০৪\।০৯
চ॒ন্দ্রমা॑ অ॒প্স্ব১॒॑ন্তরা সু॑প॒র্ণো ধা॑বতে দি॒বি ।
ন বো॑ হিরণ্যনেমযঃ প॒দং বি॑ন্দন্তি বিদ্যুতো বি॒ত্তং মে॑ অ॒স্য রো॑দসী ॥ ১\।১০৫\।০১
অর্থ॒মিদ্বা উ॑ অ॒র্থিন॒ আ জা॒যা যু॑বতে॒ পতি॑ম্ ।
তু॒ঞ্জাতে॒ বৃষ্ণ্য॒ং পয॑ঃ পরি॒দায॒ রস॑ং দুহে বি॒ত্তং মে॑ অ॒স্য রো॑দসী ॥ ১\।১০৫\।০২
মো ষু দে॑বা অ॒দঃ স্ব১॒॑রব॑ পাদি দি॒বস্পরি॑ ।
মা সো॒ম্যস্য॑ শ॒ম্ভুব॒ঃ শূনে॑ ভূম॒ কদা॑ চ॒ন বি॒ত্তং মে॑ অ॒স্য রো॑দসী ॥ ১\।১০৫\।০৩
য॒জ্ঞং পৃ॑চ্ছাম্যব॒মং স তদ্দূ॒তো বি বো॑চতি ।
ক্ব॑ ঋ॒তং পূ॒র্ব্যং গ॒তং কস্তদ্বি॑ভর্তি॒ নূত॑নো বি॒ত্তং মে॑ অ॒স্য রো॑দসী ॥ ১\।১০৫\।০৪
অ॒মী যে দে॑বা॒ঃ স্থন॑ ত্রি॒ষ্বা রো॑চ॒নে দি॒বঃ ।
কদ্ব॑ ঋ॒তং কদনৃ॑ত॒ং ক্ব॑ প্র॒ত্না ব॒ আহু॑তির্বি॒ত্তং মে॑ অ॒স্য রো॑দসী ॥ ১\।১০৫\।০৫
কদ্ব॑ ঋ॒তস্য॑ ধর্ণ॒সি কদ্বরু॑ণস্য॒ চক্ষ॑ণম্ ।
কদ॑র্য॒ম্ণো ম॒হস্প॒থাতি॑ ক্রামেম দূ॒ঢ্যো॑ বি॒ত্তং মে॑ অ॒স্য রো॑দসী ॥ ১\।১০৫\।০৬
অ॒হং সো অ॑স্মি॒ যঃ পু॒রা সু॒তে বদা॑মি॒ কানি॑ চিত্ ।
তং মা॑ ব্যন্ত্যা॒ধ্যো॒৩॒॑ বৃকো॒ ন তৃ॒ষ্ণজ॑ং মৃ॒গং বি॒ত্তং মে॑ অ॒স্য রো॑দসী ॥ ১\।১০৫\।০৭
সং মা॑ তপন্ত্য॒ভিত॑ঃ স॒পত্নী॑রিব॒ পর্শ॑বঃ ।
মূষো॒ ন শি॒শ্না ব্য॑দন্তি মা॒ধ্য॑ঃ স্তো॒তার॑ং তে শতক্রতো বি॒ত্তং মে॑ অ॒স্য রো॑দসী ॥ ১\।১০৫\।০৮
অ॒মী যে স॒প্ত র॒শ্ময॒স্তত্রা॑ মে॒ নাভি॒রাত॑তা ।
ত্রি॒তস্তদ্বে॑দা॒প্ত্যঃ স জা॑মি॒ত্বায॑ রেভতি বি॒ত্তং মে॑ অ॒স্য রো॑দসী ॥ ১\।১০৫\।০৯
অ॒মী যে পঞ্চো॒ক্ষণো॒ মধ্যে॑ ত॒স্থুর্ম॒হো দি॒বঃ ।
দে॒ব॒ত্রা নু প্র॒বাচ্য॑ং সধ্রীচী॒না নি বা॑বৃতুর্বি॒ত্তং মে॑ অ॒স্য রো॑দসী ॥ ১\।১০৫\।১০
সু॒প॒র্ণা এ॒ত আ॑সতে॒ মধ্য॑ আ॒রোধ॑নে দি॒বঃ ।
তে সে॑ধন্তি প॒থো বৃক॒ং তর॑ন্তং য॒হ্বতী॑র॒পো বি॒ত্তং মে॑ অ॒স্য রো॑দসী ॥ ১\।১০৫\।১১
নব্য॒ং তদু॒ক্থ্য॑ং হি॒তং দেবা॑সঃ সুপ্রবাচ॒নম্ ।
ঋ॒তম॑র্ষন্তি॒ সিন্ধ॑বঃ স॒ত্যং তা॑তান॒ সূর্যো॑ বি॒ত্তং মে॑ অ॒স্য রো॑দসী ॥ ১\।১০৫\।১২
অগ্নে॒ তব॒ ত্যদু॒ক্থ্য॑ং দে॒বেষ্ব॒স্ত্যাপ্য॑ম্ ।
স ন॑ঃ স॒ত্তো ম॑নু॒ষ্বদা দে॒বান্য॑ক্ষি বি॒দুষ্ট॑রো বি॒ত্তং মে॑ অ॒স্য রো॑দসী ॥ ১\।১০৫\।১৩
স॒ত্তো হোতা॑ মনু॒ষ্বদা দে॒বাঁ অচ্ছা॑ বি॒দুষ্ট॑রঃ ।
অ॒গ্নির্হ॒ব্যা সু॑ষূদতি দে॒বো দে॒বেষু॒ মেধি॑রো বি॒ত্তং মে॑ অ॒স্য রো॑দসী ॥ ১\।১০৫\।১৪
ব্রহ্মা॑ কৃণোতি॒ বরু॑ণো গাতু॒বিদ॒ং তমী॑মহে ।
ব্যূ॑র্ণোতি হৃ॒দা ম॒তিং নব্যো॑ জাযতামৃ॒তং বি॒ত্তং মে॑ অ॒স্য রো॑দসী ॥ ১\।১০৫\।১৫
অ॒সৌ যঃ পন্থা॑ আদি॒ত্যো দি॒বি প্র॒বাচ্য॑ং কৃ॒তঃ ।
ন স দে॑বা অতি॒ক্রমে॒ তং ম॑র্তাসো॒ ন প॑শ্যথ বি॒ত্তং মে॑ অ॒স্য রো॑দসী ॥ ১\।১০৫\।১৬
ত্রি॒তঃ কূপেঽব॑হিতো দে॒বান্হ॑বত ঊ॒তযে॑ ।
তচ্ছু॑শ্রাব॒ বৃহ॒স্পতি॑ঃ কৃ॒ণ্বন্ন॑ংহূর॒ণাদু॒রু বি॒ত্তং মে॑ অ॒স্য রো॑দসী ॥ ১\।১০৫\।১৭
অ॒রু॒ণো মা॑ স॒কৃদ্বৃক॑ঃ প॒থা যন্ত॑ং দ॒দর্শ॒ হি ।
উজ্জি॑হীতে নি॒চায্যা॒ তষ্টে॑ব পৃষ্ট্যাম॒যী বি॒ত্তং মে॑ অ॒স্য রো॑দসী ॥ ১\।১০৫\।১৮
এ॒নাঙ্গূ॒ষেণ॑ ব॒যমিন্দ্র॑বন্তো॒ঽভি ষ্যা॑ম বৃ॒জনে॒ সর্ব॑বীরাঃ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০৫\।১৯
ইন্দ্র॑ং মি॒ত্রং বরু॑ণম॒গ্নিমূ॒তযে॒ মারু॑ত॒ং শর্ধো॒ অদি॑তিং হবামহে ।
রথ॒ং ন দু॒র্গাদ্ব॑সবঃ সুদানবো॒ বিশ্ব॑স্মান্নো॒ অংহ॑সো॒ নিষ্পি॑পর্তন ॥ ১\।১০৬\।০১
ত আ॑দিত্যা॒ আ গ॑তা স॒র্বতা॑তযে ভূ॒ত দে॑বা বৃত্র॒তূর্যে॑ষু শ॒ম্ভুব॑ঃ ।
রথ॒ং ন দু॒র্গাদ্ব॑সবঃ সুদানবো॒ বিশ্ব॑স্মান্নো॒ অংহ॑সো॒ নিষ্পি॑পর্তন ॥ ১\।১০৬\।০২
অব॑ন্তু নঃ পি॒তর॑ঃ সুপ্রবাচ॒না উ॒ত দে॒বী দে॒বপু॑ত্রে ঋতা॒বৃধা॑ ।
রথ॒ং ন দু॒র্গাদ্ব॑সবঃ সুদানবো॒ বিশ্ব॑স্মান্নো॒ অংহ॑সো॒ নিষ্পি॑পর্তন ॥ ১\।১০৬\।০৩
নরা॒শংস॑ং বা॒জিন॑ং বা॒জয॑ন্নি॒হ ক্ষ॒যদ্বী॑রং পূ॒ষণ॑ং সু॒ম্নৈরী॑মহে ।
রথ॒ং ন দু॒র্গাদ্ব॑সবঃ সুদানবো॒ বিশ্ব॑স্মান্নো॒ অংহ॑সো॒ নিষ্পি॑পর্তন ॥ ১\।১০৬\।০৪
বৃহ॑স্পতে॒ সদ॒মিন্ন॑ঃ সু॒গং কৃ॑ধি॒ শং যোর্যত্তে॒ মনু॑র্হিত॒ং তদী॑মহে ।
রথ॒ং ন দু॒র্গাদ্ব॑সবঃ সুদানবো॒ বিশ্ব॑স্মান্নো॒ অংহ॑সো॒ নিষ্পি॑পর্তন ॥ ১\।১০৬\।০৫
ইন্দ্র॒ং কুত্সো॑ বৃত্র॒হণ॒ং শচী॒পতি॑ং কা॒টে নিবা॑ল়্হ॒ ঋষি॑রহ্বদূ॒তযে॑ ।
রথ॒ং ন দু॒র্গাদ্ব॑সবঃ সুদানবো॒ বিশ্ব॑স্মান্নো॒ অংহ॑সো॒ নিষ্পি॑পর্তন ॥ ১\।১০৬\।০৬
দে॒বৈর্নো॑ দে॒ব্যদি॑তি॒র্নি পা॑তু দে॒বস্ত্রা॒তা ত্রা॑যতা॒মপ্র॑যুচ্ছন্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০৬\।০৭
য॒জ্ঞো দে॒বানা॒ং প্রত্যে॑তি সু॒ম্নমাদি॑ত্যাসো॒ ভব॑তা মৃল়॒যন্ত॑ঃ ।
আ বো॒ঽর্বাচী॑ সুম॒তির্ব॑বৃত্যাদ॒ংহোশ্চি॒দ্যা ব॑রিবো॒বিত্ত॒রাস॑ত্ ॥ ১\।১০৭\।০১
উপ॑ নো দে॒বা অব॒সা গ॑ম॒ন্ত্বঙ্গি॑রসা॒ং সাম॑ভিঃ স্তূ॒যমা॑নাঃ ।
ইন্দ্র॑ ইন্দ্রি॒যৈর্ম॒রুতো॑ ম॒রুদ্ভি॑রাদি॒ত্যৈর্নো॒ অদি॑তি॒ঃ শর্ম॑ যংসত্ ॥ ১\।১০৭\।০২
তন্ন॒ ইন্দ্র॒স্তদ্বরু॑ণ॒স্তদ॒গ্নিস্তদ॑র্য॒মা তত্স॑বি॒তা চনো॑ ধাত্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০৭\।০৩
য ই॑ন্দ্রাগ্নী চি॒ত্রত॑মো॒ রথো॑ বাম॒ভি বিশ্বা॑নি॒ ভুব॑নানি॒ চষ্টে॑ ।
তেনা যা॑তং স॒রথ॑ং তস্থি॒বাংসাথা॒ সোম॑স্য পিবতং সু॒তস্য॑ ॥ ১\।১০৮\।০১
যাব॑দি॒দং ভুব॑ন॒ং বিশ্ব॒মস্ত্যু॑রু॒ব্যচা॑ বরি॒মতা॑ গভী॒রম্ ।
তাবা॑ঁ অ॒যং পাত॑বে॒ সোমো॑ অ॒স্ত্বর॑মিন্দ্রাগ্নী॒ মন॑সে যু॒বভ্যা॑ম্ ॥ ১\।১০৮\।০২
চ॒ক্রাথে॒ হি স॒ধ্র্য১॒॑ঙ্নাম॑ ভ॒দ্রং স॑ধ্রীচী॒না বৃ॑ত্রহণা উ॒ত স্থ॑ঃ ।
তাবি॑ন্দ্রাগ্নী স॒ধ্র্য॑ঞ্চা নি॒ষদ্যা॒ বৃষ্ণ॒ঃ সোম॑স্য বৃষ॒ণা বৃ॑ষেথাম্ ॥ ১\।১০৮\।০৩
সমি॑দ্ধেষ্ব॒গ্নিষ্বা॑নজা॒না য॒তস্রু॑চা ব॒র্হিরু॑ তিস্তিরা॒ণা ।
তী॒ব্রৈঃ সোমৈ॒ঃ পরি॑ষিক্তেভির॒র্বাগেন্দ্রা॑গ্নী সৌমন॒সায॑ যাতম্ ॥ ১\।১০৮\।০৪
যানী॑ন্দ্রাগ্নী চ॒ক্রথু॑র্বী॒র্যা॑ণি॒ যানি॑ রূ॒পাণ্যু॒ত বৃষ্ণ্যা॑নি ।
যা বা॑ং প্র॒ত্নানি॑ স॒খ্যা শি॒বানি॒ তেভি॒ঃ সোম॑স্য পিবতং সু॒তস্য॑ ॥ ১\।১০৮\।০৫
যদব্র॑বং প্রথ॒মং বা॑ং বৃণা॒নো॒৩॒॑ঽযং সোমো॒ অসু॑রৈর্নো বি॒হব্য॑ঃ ।
তাং স॒ত্যাং শ্র॒দ্ধাম॒ভ্যা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।০৬
যদি॑ন্দ্রাগ্নী॒ মদ॑থ॒ঃ স্বে দু॑রো॒ণে যদ্ব্র॒হ্মণি॒ রাজ॑নি বা যজত্রা ।
অত॒ঃ পরি॑ বৃষণা॒বা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।০৭
যদি॑ন্দ্রাগ্নী॒ যদু॑ষু তু॒র্বশে॑ষু॒ যদ্দ্রু॒হ্যুষ্বনু॑ষু পূ॒রুষু॒ স্থঃ ।
অত॒ঃ পরি॑ বৃষণা॒বা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।০৮
যদি॑ন্দ্রাগ্নী অব॒মস্যা॑ং পৃথি॒ব্যাং ম॑ধ্য॒মস্যা॑ং পর॒মস্যা॑মু॒ত স্থঃ ।
অত॒ঃ পরি॑ বৃষণা॒বা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।০৯
যদি॑ন্দ্রাগ্নী পর॒মস্যা॑ং পৃথি॒ব্যাং ম॑ধ্য॒মস্যা॑মব॒মস্যা॑মু॒ত স্থঃ ।
অত॒ঃ পরি॑ বৃষণা॒বা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।১০
যদি॑ন্দ্রাগ্নী দি॒বি ষ্ঠো যত্পৃ॑থি॒ব্যাং যত্পর্ব॑তে॒ষ্বোষ॑ধীষ্ব॒প্সু ।
অত॒ঃ পরি॑ বৃষণা॒বা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।১১
যদি॑ন্দ্রাগ্নী॒ উদি॑তা॒ সূর্য॑স্য॒ মধ্যে॑ দি॒বঃ স্ব॒ধযা॑ মা॒দযে॑থে ।
অত॒ঃ পরি॑ বৃষণা॒বা হি যা॒তমথা॒ সোম॑স্য পিবতং সু॒তস্য॑ ॥ ১\।১০৮\।১২
এ॒বেন্দ্রা॑গ্নী পপি॒বাংসা॑ সু॒তস্য॒ বিশ্বা॒স্মভ্য॒ং সং জ॑যত॒ং ধনা॑নি ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০৮\।১৩
বি হ্যখ্য॒ং মন॑সা॒ বস্য॑ ই॒চ্ছন্নিন্দ্রা॑গ্নী জ্ঞা॒স উ॒ত বা॑ সজা॒তান্ ।
নান্যা যু॒বত্প্রম॑তিরস্তি॒ মহ্য॒ং স বা॒ং ধিয॑ং বাজ॒যন্তী॑মতক্ষম্ ॥ ১\।১০৯\।০১
অশ্র॑ব॒ং হি ভূ॑রি॒দাব॑ত্তরা বা॒ং বিজা॑মাতুরু॒ত বা॑ ঘা স্যা॒লাত্ ।
অথা॒ সোম॑স্য॒ প্রয॑তী যু॒বভ্যা॒মিন্দ্রা॑গ্নী॒ স্তোম॑ং জনযামি॒ নব্য॑ম্ ॥ ১\।১০৯\।০২
মা চ্ছে॑দ্ম র॒শ্মীঁরিতি॒ নাধ॑মানাঃ পিতৄ॒ণাং শ॒ক্তীর॑নু॒যচ্ছ॑মানাঃ ।
ই॒ন্দ্রা॒গ্নিভ্যা॒ং কং বৃষ॑ণো মদন্তি॒ তা হ্যদ্রী॑ ধি॒ষণা॑যা উ॒পস্থে॑ ॥ ১\।১০৯\।০৩
যু॒বাভ্যা॑ং দে॒বী ধি॒ষণা॒ মদা॒যেন্দ্রা॑গ্নী॒ সোম॑মুশ॒তী সু॑নোতি ।
তাব॑শ্বিনা ভদ্রহস্তা সুপাণী॒ আ ধা॑বত॒ং মধু॑না পৃ॒ঙ্ক্তম॒প্সু ॥ ১\।১০৯\।০৪
যু॒বামি॑ন্দ্রাগ্নী॒ বসু॑নো বিভা॒গে ত॒বস্ত॑মা শুশ্রব বৃত্র॒হত্যে॑ ।
তাবা॒সদ্যা॑ ব॒র্হিষি॑ য॒জ্ঞে অ॒স্মিন্প্র চ॑র্ষণী মাদযেথাং সু॒তস্য॑ ॥ ১\।১০৯\।০৫
প্র চ॑র্ষ॒ণিভ্য॑ঃ পৃতনা॒হবে॑ষু॒ প্র পৃ॑থি॒ব্যা রি॑রিচাথে দি॒বশ্চ॑ ।
প্র সিন্ধু॑ভ্য॒ঃ প্র গি॒রিভ্যো॑ মহি॒ত্বা প্রেন্দ্রা॑গ্নী॒ বিশ্বা॒ ভুব॒নাত্য॒ন্যা ॥ ১\।১০৯\।০৬
আ ভ॑রত॒ং শিক্ষ॑তং বজ্রবাহূ অ॒স্মাঁ ই॑ন্দ্রাগ্নী অবত॒ং শচী॑ভিঃ ।
ই॒মে নু তে র॒শ্ময॒ঃ সূর্য॑স্য॒ যেভি॑ঃ সপি॒ত্বং পি॒তরো॑ ন॒ আস॑ন্ ॥ ১\।১০৯\।০৭
পুর॑ংদরা॒ শিক্ষ॑তং বজ্রহস্তা॒স্মাঁ ই॑ন্দ্রাগ্নী অবত॒ং ভরে॑ষু ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১০৯\।০৮
ত॒তং মে॒ অপ॒স্তদু॑ তাযতে॒ পুন॒ঃ স্বাদি॑ষ্ঠা ধী॒তিরু॒চথা॑য শস্যতে ।
অ॒যং স॑মু॒দ্র ই॒হ বি॒শ্বদে॑ব্য॒ঃ স্বাহা॑কৃতস্য॒ সমু॑ তৃপ্ণুত ঋভবঃ ॥ ১\।১১০\।০১
আ॒ভো॒গয॒ং প্র যদি॒চ্ছন্ত॒ ঐত॒নাপা॑কা॒ঃ প্রাঞ্চো॒ মম॒ কে চি॑দা॒পয॑ঃ ।
সৌধ॑ন্বনাসশ্চরি॒তস্য॑ ভূ॒মনাগ॑চ্ছত সবি॒তুর্দা॒শুষো॑ গৃ॒হম্ ॥ ১\।১১০\।০২
তত্স॑বি॒তা বো॑ঽমৃত॒ত্বমাসু॑ব॒দগো॑হ্য॒ং যচ্ছ্র॒বয॑ন্ত॒ ঐত॑ন ।
ত্যং চি॑চ্চম॒সমসু॑রস্য॒ ভক্ষ॑ণ॒মেক॒ং সন্ত॑মকৃণুতা॒ চতু॑র্বযম্ ॥ ১\।১১০\।০৩
বি॒ষ্ট্বী শমী॑ তরণি॒ত্বেন॑ বা॒ঘতো॒ মর্তা॑স॒ঃ সন্তো॑ অমৃত॒ত্বমা॑নশুঃ ।
সৌ॒ধ॒ন্ব॒না ঋ॒ভব॒ঃ সূর॑চক্ষসঃ সংবত্স॒রে সম॑পৃচ্যন্ত ধী॒তিভি॑ঃ ॥ ১\।১১০\।০৪
ক্ষেত্র॑মিব॒ বি ম॑মু॒স্তেজ॑নেন॒ঁ এক॒ং পাত্র॑মৃ॒ভবো॒ জেহ॑মানম্ ।
উপ॑স্তুতা উপ॒মং নাধ॑মানা॒ অম॑র্ত্যেষু॒ শ্রব॑ ই॒চ্ছমা॑নাঃ ॥ ১\।১১০\।০৫
আ ম॑নী॒ষাম॒ন্তরি॑ক্ষস্য॒ নৃভ্য॑ঃ স্রু॒চেব॑ ঘৃ॒তং জু॑হবাম বি॒দ্মনা॑ ।
ত॒র॒ণি॒ত্বা যে পি॒তুর॑স্য সশ্চি॒র ঋ॒ভবো॒ বাজ॑মরুহন্দি॒বো রজ॑ঃ ॥ ১\।১১০\।০৬
ঋ॒ভুর্ন॒ ইন্দ্র॒ঃ শব॑সা॒ নবী॑যানৃ॒ভুর্বাজে॑ভি॒র্বসু॑ভি॒র্বসু॑র্দ॒দিঃ ।
যু॒ষ্মাক॑ং দেবা॒ অব॒সাহ॑নি প্রি॒যে॒৩॒॑ঽভি তি॑ষ্ঠেম পৃত্সু॒তীরসু॑ন্বতাম্ ॥ ১\।১১০\।০৭
নিশ্চর্ম॑ণ ঋভবো॒ গাম॑পিংশত॒ সং ব॒ত্সেনা॑সৃজতা মা॒তর॒ং পুন॑ঃ ।
সৌধ॑ন্বনাসঃ স্বপ॒স্যযা॑ নরো॒ জিব্রী॒ যুবা॑না পি॒তরা॑কৃণোতন ॥ ১\।১১০\।০৮
বাজে॑ভির্নো॒ বাজ॑সাতাববিড্ঢ্যৃভু॒মাঁ ই॑ন্দ্র চি॒ত্রমা দ॑র্ষি॒ রাধ॑ঃ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১১০\।০৯
তক্ষ॒ন্রথ॑ং সু॒বৃত॑ং বিদ্ম॒নাপ॑স॒স্তক্ষ॒ন্হরী॑ ইন্দ্র॒বাহা॒ বৃষ॑ণ্বসূ ।
তক্ষ॑ন্পি॒তৃভ্যা॑মৃ॒ভবো॒ যুব॒দ্বয॒স্তক্ষ॑ন্ব॒ত্সায॑ মা॒তর॑ং সচা॒ভুব॑ম্ ॥ ১\।১১১\।০১
আ নো॑ য॒জ্ঞায॑ তক্ষত ঋভু॒মদ্বয॒ঃ ক্রত্বে॒ দক্ষা॑য সুপ্র॒জাব॑তী॒মিষ॑ম্ ।
যথা॒ ক্ষযা॑ম॒ সর্ব॑বীরযা বি॒শা তন্ন॒ঃ শর্ধা॑য ধাসথা॒ স্বি॑ন্দ্রি॒যম্ ॥ ১\।১১১\।০২
আ ত॑ক্ষত সা॒তিম॒স্মভ্য॑মৃভবঃ সা॒তিং রথা॑য সা॒তিমর্ব॑তে নরঃ ।
সা॒তিং নো॒ জৈত্রী॒ং সং ম॑হেত বি॒শ্বহা॑ জা॒মিমজা॑মি॒ং পৃত॑নাসু স॒ক্ষণি॑ম্ ॥ ১\।১১১\।০৩
ঋ॒ভু॒ক্ষণ॒মিন্দ্র॒মা হু॑ব ঊ॒তয॑ ঋ॒ভূন্বাজা॑ন্ম॒রুত॒ঃ সোম॑পীতযে ।
উ॒ভা মি॒ত্রাবরু॑ণা নূ॒নম॒শ্বিনা॒ তে নো॑ হিন্বন্তু সা॒তযে॑ ধি॒যে জি॒ষে ॥ ১\।১১১\।০৪
ঋ॒ভুর্ভরা॑য॒ সং শি॑শাতু সা॒তিং স॑মর্য॒জিদ্বাজো॑ অ॒স্মাঁ অ॑বিষ্টু ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১১১\।০৫
ঈল়ে॒ দ্যাবা॑পৃথি॒বী পূ॒র্বচি॑ত্তযে॒ঽগ্নিং ঘ॒র্মং সু॒রুচ॒ং যাম॑ন্নি॒ষ্টযে॑ ।
যাভি॒র্ভরে॑ কা॒রমংশা॑য॒ জিন্ব॑থ॒স্তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০১
যু॒বোর্দা॒নায॑ সু॒ভরা॑ অস॒শ্চতো॒ রথ॒মা ত॑স্থুর্বচ॒সং ন মন্ত॑বে ।
যাভি॒র্ধিযোঽব॑থ॒ঃ কর্ম॑ন্নি॒ষ্টযে॒ তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০২
যু॒বং তাসা॑ং দি॒ব্যস্য॑ প্র॒শাস॑নে বি॒শাং ক্ষ॑যথো অ॒মৃত॑স্য ম॒জ্মনা॑ ।
যাভি॑র্ধে॒নুম॒স্বং১॒॑ পিন্ব॑থো নরা॒ তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৩
যাভি॒ঃ পরি॑জ্মা॒ তন॑যস্য ম॒জ্মনা॑ দ্বিমা॒তা তূ॒র্ষু ত॒রণি॑র্বি॒ভূষ॑তি ।
যাভি॑স্ত্রি॒মন্তু॒রভ॑বদ্বিচক্ষ॒ণস্তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৪
যাভী॑ রে॒ভং নিবৃ॑তং সি॒তম॒দ্ভ্য উদ্বন্দ॑ন॒মৈর॑যত॒ং স্ব॑র্দৃ॒শে ।
যাভি॒ঃ কণ্ব॒ং প্র সিষা॑সন্ত॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৫
যাভি॒রন্ত॑ক॒ং জস॑মান॒মার॑ণে ভু॒জ্যুং যাভি॑রব্য॒থিভি॑র্জিজি॒ন্বথু॑ঃ ।
যাভি॑ঃ ক॒র্কন্ধু॑ং ব॒য্য॑ং চ॒ জিন্ব॑থ॒স্তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৬
যাভি॑ঃ শুচ॒ন্তিং ধ॑ন॒সাং সু॑ষ॒ংসদ॑ং ত॒প্তং ঘ॒র্মমো॒ম্যাব॑ন্ত॒মত্র॑যে ।
যাভি॒ঃ পৃশ্নি॑গুং পুরু॒কুত্স॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৭
যাভি॒ঃ শচী॑ভির্বৃষণা পরা॒বৃজ॒ং প্রান্ধং শ্রো॒ণং চক্ষ॑স॒ এত॑বে কৃ॒থঃ ।
যাভি॒র্বর্তি॑কাং গ্রসি॒তামমু॑ঞ্চত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৮
যাভি॒ঃ সিন্ধু॒ং মধু॑মন্ত॒মস॑শ্চত॒ং বসি॑ষ্ঠ॒ং যাভি॑রজরা॒বজি॑ন্বতম্ ।
যাভি॒ঃ কুত্স॑ং শ্রু॒তর্য॒ং নর্য॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।০৯
যাভি॑র্বি॒শ্পলা॑ং ধন॒সাম॑থ॒র্ব্য॑ং স॒হস্র॑মীল়্হ আ॒জাবজি॑ন্বতম্ ।
যাভি॒র্বশ॑ম॒শ্ব্যং প্রে॒ণিমাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১০
যাভি॑ঃ সুদানূ ঔশি॒জায॑ ব॒ণিজে॑ দী॒র্ঘশ্র॑বসে॒ মধু॒ কোশো॒ অক্ষ॑রত্ ।
ক॒ক্ষীব॑ন্তং স্তো॒তার॒ং যাভি॒রাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১১
যাভী॑ র॒সাং ক্ষোদ॑সো॒দ্নঃ পি॑পি॒ন্বথু॑রন॒শ্বং যাভী॒ রথ॒মাব॑তং জি॒ষে ।
যাভি॑স্ত্রি॒শোক॑ উ॒স্রিযা॑ উ॒দাজ॑ত॒ তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১২
যাভি॒ঃ সূর্য॑ং পরিযা॒থঃ প॑রা॒বতি॑ মন্ধা॒তার॒ং ক্ষৈত্র॑পত্যে॒ষ্বাব॑তম্ ।
যাভি॒র্বিপ্র॒ং প্র ভ॒রদ্বা॑জ॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৩
যাভি॑র্ম॒হাম॑তিথি॒গ্বং ক॑শো॒জুব॒ং দিবো॑দাসং শম্বর॒হত্য॒ আব॑তম্ ।
যাভি॑ঃ পূ॒র্ভিদ্যে॑ ত্র॒সদ॑স্যু॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৪
যাভি॑র্ব॒ম্রং বি॑পিপা॒নমু॑পস্তু॒তং ক॒লিং যাভি॑র্বি॒ত্তজা॑নিং দুব॒স্যথ॑ঃ ।
যাভি॒র্ব্য॑শ্বমু॒ত পৃথি॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৫
যাভি॑র্নরা শ॒যবে॒ যাভি॒রত্র॑যে॒ যাভি॑ঃ পু॒রা মন॑বে গা॒তুমী॒ষথু॑ঃ ।
যাভি॒ঃ শারী॒রাজ॑ত॒ং স্যূম॑রশ্মযে॒ তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৬
যাভি॒ঃ পঠ॑র্বা॒ জঠ॑রস্য ম॒জ্মনা॒গ্নির্নাদী॑দেচ্চি॒ত ই॒দ্ধো অজ্ম॒ন্না ।
যাভি॒ঃ শর্যা॑ত॒মব॑থো মহাধ॒নে তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৭
যাভি॑রঙ্গিরো॒ মন॑সা নির॒ণ্যথোঽগ্র॒ং গচ্ছ॑থো বিব॒রে গোঅ॑র্ণসঃ ।
যাভি॒র্মনু॒ং শূর॑মি॒ষা স॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৮
যাভি॒ঃ পত্নী॑র্বিম॒দায॑ ন্যূ॒হথু॒রা ঘ॑ বা॒ যাভি॑ররু॒ণীরশি॑ক্ষতম্ ।
যাভি॑ঃ সু॒দাস॑ ঊ॒হথু॑ঃ সুদে॒ব্যং১॒॑ তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।১৯
যাভি॒ঃ শংতা॑তী॒ ভব॑থো দদা॒শুষে॑ ভু॒জ্যুং যাভি॒রব॑থো॒ যাভি॒রধ্রি॑গুম্ ।
ও॒ম্যাব॑তীং সু॒ভরা॑মৃত॒স্তুভ॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।২০
যাভি॑ঃ কৃ॒শানু॒মস॑নে দুব॒স্যথো॑ জ॒বে যাভি॒র্যূনো॒ অর্ব॑ন্ত॒মাব॑তম্ ।
মধু॑ প্রি॒যং ভ॑রথো॒ যত্স॒রড্ভ্য॒স্তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।২১
যাভি॒র্নর॑ং গোষু॒যুধ॑ং নৃ॒ষাহ্যে॒ ক্ষেত্র॑স্য সা॒তা তন॑যস্য॒ জিন্ব॑থঃ ।
যাভী॒ রথা॒ঁ অব॑থো॒ যাভি॒রর্ব॑ত॒স্তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।২২
যাভি॒ঃ কুত্স॑মার্জুনে॒যং শ॑তক্রতূ॒ প্র তু॒র্বীতি॒ং প্র চ॑ দ॒ভীতি॒মাব॑তম্ ।
যাভি॑র্ধ্ব॒সন্তি॑ং পুরু॒ষন্তি॒মাব॑ত॒ং তাভি॑রূ॒ ষু ঊ॒তিভি॑রশ্বি॒না গ॑তম্ ॥ ১\।১১২\।২৩
অপ্ন॑স্বতীমশ্বিনা॒ বাচ॑ম॒স্মে কৃ॒তং নো॑ দস্রা বৃষণা মনী॒ষাম্ ।
অ॒দ্যূ॒ত্যেঽব॑সে॒ নি হ্ব॑যে বাং বৃ॒ধে চ॑ নো ভবত॒ং বাজ॑সাতৌ ॥ ১\।১১২\।২৪
দ্যুভি॑র॒ক্তুভি॒ঃ পরি॑ পাতম॒স্মানরি॑ষ্টেভিরশ্বিনা॒ সৌভ॑গেভিঃ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১১২\।২৫
ই॒দং শ্রেষ্ঠ॒ং জ্যোতি॑ষা॒ং জ্যোতি॒রাগা॑চ্চি॒ত্রঃ প্র॑কে॒তো অ॑জনিষ্ট॒ বিভ্বা॑ ।
যথা॒ প্রসূ॑তা সবি॒তুঃ স॒বায॑ঁ এ॒বা রাত্র্যু॒ষসে॒ যোনি॑মারৈক্ ॥ ১\।১১৩\।০১
রুশ॑দ্বত্সা॒ রুশ॑তী শ্বে॒ত্যাগা॒দারৈ॑গু কৃ॒ষ্ণা সদ॑নান্যস্যাঃ ।
স॒মা॒নব॑ন্ধূ অ॒মৃতে॑ অনূ॒চী দ্যাবা॒ বর্ণ॑ং চরত আমিনা॒নে ॥ ১\।১১৩\।০২
স॒মা॒নো অধ্বা॒ স্বস্রো॑রন॒ন্তস্তম॒ন্যান্যা॑ চরতো দে॒বশি॑ষ্টে ।
ন মে॑থেতে॒ ন ত॑স্থতুঃ সু॒মেকে॒ নক্তো॒ষাসা॒ সম॑নসা॒ বিরূ॑পে ॥ ১\।১১৩\।০৩
ভাস্ব॑তী নে॒ত্রী সূ॒নৃতা॑না॒মচে॑তি চি॒ত্রা বি দুরো॑ ন আবঃ ।
প্রার্প্যা॒ জগ॒দ্ব্যু॑ নো রা॒যো অ॑খ্যদু॒ষা অ॑জীগ॒র্ভুব॑নানি॒ বিশ্বা॑ ॥ ১\।১১৩\।০৪
জি॒হ্ম॒শ্যে॒৩॒॑ চরি॑তবে ম॒ঘোন্যা॑ভো॒গয॑ ই॒ষ্টযে॑ রা॒য উ॑ ত্বম্ ।
দ॒ভ্রং পশ্য॑দ্ভ্য উর্বি॒যা বি॒চক্ষ॑ উ॒ষা অ॑জীগ॒র্ভুব॑নানি॒ বিশ্বা॑ ॥ ১\।১১৩\।০৫
ক্ষ॒ত্রায॑ ত্ব॒ং শ্রব॑সে ত্বং মহী॒যা ই॒ষ্টযে॑ ত্ব॒মর্থ॑মিব ত্বমি॒ত্যৈ ।
বিস॑দৃশা জীবি॒তাভি॑প্র॒চক্ষ॑ উ॒ষা অ॑জীগ॒র্ভুব॑নানি॒ বিশ্বা॑ ॥ ১\।১১৩\।০৬
এ॒ষা দি॒বো দু॑হি॒তা প্রত্য॑দর্শি ব্যু॒চ্ছন্তী॑ যুব॒তিঃ শু॒ক্রবা॑সাঃ ।
বিশ্ব॒স্যেশা॑না॒ পার্থি॑বস্য॒ বস্ব॒ উষো॑ অ॒দ্যেহ সু॑ভগে॒ ব্যু॑চ্ছ ॥ ১\।১১৩\।০৭
প॒রা॒য॒তী॒নামন্বে॑তি॒ পাথ॑ আযতী॒নাং প্র॑থ॒মা শশ্ব॑তীনাম্ ।
ব্যু॒চ্ছন্তী॑ জী॒বমু॑দী॒রয॑ন্ত্যু॒ষা মৃ॒তং কং চ॒ন বো॒ধয॑ন্তী ॥ ১\।১১৩\।০৮
উষো॒ যদ॒গ্নিং স॒মিধে॑ চ॒কর্থ॒ বি যদাব॒শ্চক্ষ॑সা॒ সূর্য॑স্য ।
যন্মানু॑ষান্য॒ক্ষ্যমা॑ণা॒ঁ অজী॑গ॒স্তদ্দে॒বেষু॑ চকৃষে ভ॒দ্রমপ্ন॑ঃ ॥ ১\।১১৩\।০৯
কিযা॒ত্যা যত্স॒মযা॒ ভবা॑তি॒ যা ব্যূ॒ষুর্যাশ্চ॑ নূ॒নং ব্যু॒চ্ছান্ ।
অনু॒ পূর্বা॑ঃ কৃপতে বাবশা॒না প্র॒দীধ্যা॑না॒ জোষ॑ম॒ন্যাভি॑রেতি ॥ ১\।১১৩\।১০
ঈ॒যুষ্টে যে পূর্ব॑তরা॒মপ॑শ্যন্ব্যু॒চ্ছন্তী॑মু॒ষস॒ং মর্ত্যা॑সঃ ।
অ॒স্মাভি॑রূ॒ নু প্র॑তি॒চক্ষ্যা॑ভূ॒দো তে য॑ন্তি॒ যে অ॑প॒রীষু॒ পশ্যা॑ন্ ॥ ১\।১১৩\।১১
যা॒ব॒যদ্দ্বে॑ষা ঋত॒পা ঋ॑তে॒জাঃ সু॑ম্না॒বরী॑ সূ॒নৃতা॑ ঈ॒রয॑ন্তী ।
সু॒ম॒ঙ্গ॒লীর্বিভ্র॑তী দে॒ববী॑তিমি॒হাদ্যোষ॒ঃ শ্রেষ্ঠ॑তমা॒ ব্যু॑চ্ছ ॥ ১\।১১৩\।১২
শশ্ব॑ত্পু॒রোষা ব্যু॑বাস দে॒ব্যথো॑ অ॒দ্যেদং ব্যা॑বো ম॒ঘোনী॑ ।
অথো॒ ব্যু॑চ্ছা॒দুত্ত॑রা॒ঁ অনু॒ দ্যূন॒জরা॒মৃতা॑ চরতি স্ব॒ধাভি॑ঃ ॥ ১\।১১৩\।১৩
ব্য১॒॑ঞ্জিভি॑র্দি॒ব আতা॑স্বদ্যৌ॒দপ॑ কৃ॒ষ্ণাং নি॒র্ণিজ॑ং দে॒ব্যা॑বঃ ।
প্র॒বো॒ধয॑ন্ত্যরু॒ণেভি॒রশ্বৈ॒রোষা যা॑তি সু॒যুজা॒ রথে॑ন ॥ ১\।১১৩\।১৪
আ॒বহ॑ন্তী॒ পোষ্যা॒ বার্যা॑ণি চি॒ত্রং কে॒তুং কৃ॑ণুতে॒ চেকি॑তানা ।
ঈ॒যুষী॑ণামুপ॒মা শশ্ব॑তীনাং বিভাতী॒নাং প্র॑থ॒মোষা ব্য॑শ্বৈত্ ॥ ১\।১১৩\।১৫
উদী॑র্ধ্বং জী॒বো অসু॑র্ন॒ আগা॒দপ॒ প্রাগা॒ত্তম॒ আ জ্যোতি॑রেতি ।
আরৈ॒ক্পন্থা॒ং যাত॑বে॒ সূর্যা॒যাগ॑ন্ম॒ যত্র॑ প্রতি॒রন্ত॒ আযু॑ঃ ॥ ১\।১১৩\।১৬
স্যূম॑না বা॒চ উদি॑যর্তি॒ বহ্নি॒ঃ স্তবা॑নো রে॒ভ উ॒ষসো॑ বিভা॒তীঃ ।
অ॒দ্যা তদু॑চ্ছ গৃণ॒তে ম॑ঘোন্য॒স্মে আযু॒র্নি দি॑দীহি প্র॒জাব॑ত্ ॥ ১\।১১৩\।১৭
যা গোম॑তীরু॒ষস॒ঃ সর্ব॑বীরা ব্যু॒চ্ছন্তি॑ দা॒শুষে॒ মর্ত্যা॑য ।
বা॒যোরি॑ব সূ॒নৃতা॑নামুদ॒র্কে তা অ॑শ্ব॒দা অ॑শ্নবত্সোম॒সুত্বা॑ ॥ ১\।১১৩\।১৮
মা॒তা দে॒বানা॒মদি॑তে॒রনী॑কং য॒জ্ঞস্য॑ কে॒তুর্বৃ॑হ॒তী বি ভা॑হি ।
প্র॒শ॒স্তি॒কৃদ্ব্রহ্ম॑ণে নো॒ ব্যু১॒॑চ্ছা নো॒ জনে॑ জনয বিশ্ববারে ॥ ১\।১১৩\।১৯
যচ্চি॒ত্রমপ্ন॑ উ॒ষসো॒ বহ॑ন্তীজা॒নায॑ শশমা॒নায॑ ভ॒দ্রম্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১১৩\।২০
ই॒মা রু॒দ্রায॑ ত॒বসে॑ কপ॒র্দিনে॑ ক্ষ॒যদ্বী॑রায॒ প্র ভ॑রামহে ম॒তীঃ ।
যথা॒ শমস॑দ্দ্বি॒পদে॒ চতু॑ষ্পদে॒ বিশ্ব॑ং পু॒ষ্টং গ্রামে॑ অ॒স্মিন্ন॑নাতু॒রম্ ॥ ১\।১১৪\।০১
মৃ॒ল়া নো॑ রুদ্রো॒ত নো॒ ময॑স্কৃধি ক্ষ॒যদ্বী॑রায॒ নম॑সা বিধেম তে ।
যচ্ছং চ॒ যোশ্চ॒ মনু॑রাযে॒জে পি॒তা তদ॑শ্যাম॒ তব॑ রুদ্র॒ প্রণী॑তিষু ॥ ১\।১১৪\।০২
অ॒শ্যাম॑ তে সুম॒তিং দে॑বয॒জ্যযা॑ ক্ষ॒যদ্বী॑রস্য॒ তব॑ রুদ্র মীঢ্বঃ ।
সু॒ম্না॒যন্নিদ্বিশো॑ অ॒স্মাক॒মা চ॒রারি॑ষ্টবীরা জুহবাম তে হ॒বিঃ ॥ ১\।১১৪\।০৩
ত্বে॒ষং ব॒যং রু॒দ্রং য॑জ্ঞ॒সাধ॑ং ব॒ঙ্কুং ক॒বিমব॑সে॒ নি হ্ব॑যামহে ।
আ॒রে অ॒স্মদ্দৈব্য॒ং হেল়ো॑ অস্যতু সুম॒তিমিদ্ব॒যম॒স্যা বৃ॑ণীমহে ॥ ১\।১১৪\।০৪
দি॒বো ব॑রা॒হম॑রু॒ষং ক॑প॒র্দিন॑ং ত্বে॒ষং রূ॒পং নম॑সা॒ নি হ্ব॑যামহে ।
হস্তে॒ বিভ্র॑দ্ভেষ॒জা বার্যা॑ণি॒ শর্ম॒ বর্ম॑ চ্ছ॒র্দির॒স্মভ্য॑ং যংসত্ ॥ ১\।১১৪\।০৫
ই॒দং পি॒ত্রে ম॒রুতা॑মুচ্যতে॒ বচ॑ঃ স্বা॒দোঃ স্বাদী॑যো রু॒দ্রায॒ বর্ধ॑নম্ ।
রাস্বা॑ চ নো অমৃত মর্ত॒ভোজ॑ন॒ং ত্মনে॑ তো॒কায॒ তন॑যায মৃল় ॥ ১\।১১৪\।০৬
মা নো॑ ম॒হান্ত॑মু॒ত মা নো॑ অর্ভ॒কং মা ন॒ উক্ষ॑ন্তমু॒ত মা ন॑ উক্ষি॒তম্ ।
মা নো॑ বধীঃ পি॒তর॒ং মোত মা॒তর॒ং মা ন॑ঃ প্রি॒যাস্ত॒ন্বো॑ রুদ্র রীরিষঃ ॥ ১\।১১৪\।০৭
মা ন॑স্তো॒কে তন॑যে॒ মা ন॑ আ॒যৌ মা নো॒ গোষু॒ মা নো॒ অশ্বে॑ষু রীরিষঃ ।
বী॒রান্মা নো॑ রুদ্র ভামি॒তো ব॑ধীর্হ॒বিষ্ম॑ন্ত॒ঃ সদ॒মিত্ত্বা॑ হবামহে ॥ ১\।১১৪\।০৮
উপ॑ তে॒ স্তোমা॑ন্পশু॒পা ই॒বাক॑র॒ং রাস্বা॑ পিতর্মরুতাং সু॒ম্নম॒স্মে ।
ভ॒দ্রা হি তে॑ সুম॒তির্মৃ॑ল়॒যত্ত॒মাথা॑ ব॒যমব॒ ইত্তে॑ বৃণীমহে ॥ ১\।১১৪\।০৯
আ॒রে তে॑ গো॒ঘ্নমু॒ত পূ॑রুষ॒ঘ্নং ক্ষয॑দ্বীর সু॒ম্নম॒স্মে তে॑ অস্তু ।
মৃ॒ল়া চ॑ নো॒ অধি॑ চ ব্রূহি দে॒বাধা॑ চ ন॒ঃ শর্ম॑ যচ্ছ দ্বি॒বর্হা॑ঃ ॥ ১\।১১৪\।১০
অবো॑চাম॒ নমো॑ অস্মা অব॒স্যব॑ঃ শৃ॒ণোতু॑ নো॒ হব॑ং রু॒দ্রো ম॒রুত্বা॑ন্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১১৪\।১১
চি॒ত্রং দে॒বানা॒মুদ॑গা॒দনী॑ক॒ং চক্ষু॑র্মি॒ত্রস্য॒ বরু॑ণস্যা॒গ্নেঃ ।
আপ্রা॒ দ্যাবা॑পৃথি॒বী অ॒ন্তরি॑ক্ষ॒ং সূর্য॑ আ॒ত্মা জগ॑তস্ত॒স্থুষ॑শ্চ ॥ ১\।১১৫\।০১
সূর্যো॑ দে॒বীমু॒ষস॒ং রোচ॑মানা॒ং মর্যো॒ ন যোষা॑ম॒ভ্যে॑তি প॒শ্চাত্ ।
যত্রা॒ নরো॑ দেব॒যন্তো॑ যু॒গানি॑ বিতন্ব॒তে প্রতি॑ ভ॒দ্রায॑ ভ॒দ্রম্ ॥ ১\।১১৫\।০২
ভ॒দ্রা অশ্বা॑ হ॒রিত॒ঃ সূর্য॑স্য চি॒ত্রা এত॑গ্বা অনু॒মাদ্যা॑সঃ ।
ন॒ম॒স্যন্তো॑ দি॒ব আ পৃ॒ষ্ঠম॑স্থু॒ঃ পরি॒ দ্যাবা॑পৃথি॒বী য॑ন্তি স॒দ্যঃ ॥ ১\।১১৫\।০৩
তত্সূর্য॑স্য দেব॒ত্বং তন্ম॑হি॒ত্বং ম॒ধ্যা কর্তো॒র্বিত॑ত॒ং সং জ॑ভার ।
য॒দেদযু॑ক্ত হ॒রিত॑ঃ স॒ধস্থা॒দাদ্রাত্রী॒ বাস॑স্তনুতে সি॒মস্মৈ॑ ॥ ১\।১১৫\।০৪
তন্মি॒ত্রস্য॒ বরু॑ণস্যাভি॒চক্ষে॒ সূর্যো॑ রূ॒পং কৃ॑ণুতে॒ দ্যোরু॒পস্থে॑ ।
অ॒ন॒ন্তম॒ন্যদ্রুশ॑দস্য॒ পাজ॑ঃ কৃ॒ষ্ণম॒ন্যদ্ধ॒রিত॒ঃ সং ভ॑রন্তি ॥ ১\।১১৫\।০৫
অ॒দ্যা দে॑বা॒ উদি॑তা॒ সূর্য॑স্য॒ নিরংহ॑সঃ পিপৃ॒তা নির॑ব॒দ্যাত্ ।
তন্নো॑ মি॒ত্রো বরু॑ণো মামহন্তা॒মদি॑তি॒ঃ সিন্ধু॑ঃ পৃথি॒বী উ॒ত দ্যৌঃ ॥ ১\।১১৫\।০৬
নাস॑ত্যাভ্যাং ব॒র্হিরি॑ব॒ প্র বৃ॑ঞ্জে॒ স্তোমা॑ঁ ইযর্ম্য॒ভ্রিযে॑ব॒ বাত॑ঃ ।
যাবর্ভ॑গায বিম॒দায॑ জা॒যাং সে॑না॒জুবা॑ ন্যূ॒হতূ॒ রথে॑ন ॥ ১\।১১৬\।০১
বী॒ল়ু॒পত্ম॑ভিরাশু॒হেম॑ভির্বা দে॒বানা॑ং বা জূ॒তিভি॒ঃ শাশ॑দানা ।
তদ্রাস॑ভো নাসত্যা স॒হস্র॑মা॒জা য॒মস্য॑ প্র॒ধনে॑ জিগায ॥ ১\।১১৬\।০২
তুগ্রো॑ হ ভু॒জ্যুম॑শ্বিনোদমে॒ঘে র॒যিং ন কশ্চি॑ন্মমৃ॒বাঁ অবা॑হাঃ ।
তমূ॑হথুর্নৌ॒ভিরা॑ত্ম॒ন্বতী॑ভিরন্তরিক্ষ॒প্রুদ্ভি॒রপো॑দকাভিঃ ॥ ১\।১১৬\।০৩
তি॒স্রঃ ক্ষপ॒স্ত্রিরহা॑তি॒ব্রজ॑দ্ভি॒র্নাস॑ত্যা ভু॒জ্যুমূ॑হথুঃ পত॒ংগৈঃ ।
স॒মু॒দ্রস্য॒ ধন্ব॑ন্না॒র্দ্রস্য॑ পা॒রে ত্রি॒ভী রথৈ॑ঃ শ॒তপ॑দ্ভি॒ঃ ষল়॑শ্বৈঃ ॥ ১\।১১৬\।০৪
অ॒না॒র॒ম্ভ॒ণে তদ॑বীরযেথামনাস্থা॒নে অ॑গ্রভ॒ণে স॑মু॒দ্রে ।
যদ॑শ্বিনা ঊ॒হথু॑র্ভু॒জ্যুমস্ত॑ং শ॒তারি॑ত্রা॒ং নাব॑মাতস্থি॒বাংস॑ম্ ॥ ১\।১১৬\।০৫
যম॑শ্বিনা দ॒দথু॑ঃ শ্বে॒তমশ্ব॑ম॒ঘাশ্বা॑য॒ শশ্ব॒দিত্স্ব॒স্তি ।
তদ্বা॑ং দা॒ত্রং মহি॑ কী॒র্তেন্য॑ং ভূত্পৈ॒দ্বো বা॒জী সদ॒মিদ্ধব্যো॑ অ॒র্যঃ ॥ ১\।১১৬\।০৬
যু॒বং ন॑রা স্তুব॒তে প॑জ্রি॒যায॑ ক॒ক্ষীব॑তে অরদত॒ং পুর॑ংধিম্ ।
কা॒রো॒ত॒রাচ্ছ॒ফাদশ্ব॑স্য॒ বৃষ্ণ॑ঃ শ॒তং কু॒ম্ভাঁ অ॑সিঞ্চত॒ং সুরা॑যাঃ ॥ ১\।১১৬\।০৭
হি॒মেনা॒গ্নিং ঘ্র॒ংসম॑বারযেথাং পিতু॒মতী॒মূর্জ॑মস্মা অধত্তম্ ।
ঋ॒বীসে॒ অত্রি॑মশ্বি॒নাব॑নীত॒মুন্নি॑ন্যথু॒ঃ সর্ব॑গণং স্ব॒স্তি ॥ ১\।১১৬\।০৮
পরা॑ব॒তং না॑সত্যানুদেথামু॒চ্চাবু॑ধ্নং চক্রথুর্জি॒হ্মবা॑রম্ ।
ক্ষর॒ন্নাপো॒ ন পা॒যনা॑য রা॒যে স॒হস্রা॑য॒ তৃষ্য॑তে॒ গোত॑মস্য ॥ ১\।১১৬\।০৯
জু॒জু॒রুষো॑ নাসত্যো॒ত ব॒ব্রিং প্রামু॑ঞ্চতং দ্রা॒পিমি॑ব॒ চ্যবা॑নাত্ ।
প্রাতি॑রতং জহি॒তস্যাযু॑র্দ॒স্রাদিত্পতি॑মকৃণুতং ক॒নীনা॑ম্ ॥ ১\।১১৬\।১০
তদ্বা॑ং নরা॒ শংস্য॒ং রাধ্য॑ং চাভিষ্টি॒মন্না॑সত্যা॒ বরূ॑থম্ ।
যদ্বি॒দ্বাংসা॑ নি॒ধিমি॒বাপ॑গূল়্হ॒মুদ্দ॑র্শ॒তাদূ॒পথু॒র্বন্দ॑নায ॥ ১\।১১৬\।১১
তদ্বা॑ং নরা স॒নযে॒ দংস॑ উ॒গ্রমা॒বিষ্কৃ॑ণোমি তন্য॒তুর্ন বৃ॒ষ্টিম্ ।
দ॒ধ্যঙ্হ॒ যন্মধ্বা॑থর্ব॒ণো বা॒মশ্ব॑স্য শী॒র্ষ্ণা প্র যদী॑মু॒বাচ॑ ॥ ১\।১১৬\।১২
অজো॑হবীন্নাসত্যা ক॒রা বা॑ং ম॒হে যাম॑ন্পুরুভুজা॒ পুর॑ংধিঃ ।
শ্রু॒তং তচ্ছাসু॑রিব বধ্রিম॒ত্যা হির॑ণ্যহস্তমশ্বিনাবদত্তম্ ॥ ১\।১১৬\।১৩
আ॒স্নো বৃক॑স্য॒ বর্তি॑কাম॒ভীকে॑ যু॒বং ন॑রা নাসত্যামুমুক্তম্ ।
উ॒তো ক॒বিং পু॑রুভুজা যু॒বং হ॒ কৃপ॑মাণমকৃণুতং বি॒চক্ষে॑ ॥ ১\।১১৬\।১৪
চ॒রিত্র॒ং হি বেরি॒বাচ্ছে॑দি প॒র্ণমা॒জা খে॒লস্য॒ পরি॑তক্ম্যাযাম্ ।
স॒দ্যো জঙ্ঘা॒মায॑সীং বি॒শ্পলা॑যৈ॒ ধনে॑ হি॒তে সর্ত॑বে॒ প্রত্য॑ধত্তম্ ॥ ১\।১১৬\।১৫
শ॒তং মে॒ষান্বৃ॒ক্যে॑ চক্ষদা॒নমৃ॒জ্রাশ্ব॒ং তং পি॒তান্ধং চ॑কার ।
তস্মা॑ অ॒ক্ষী না॑সত্যা বি॒চক্ষ॒ আধ॑ত্তং দস্রা ভিষজাবন॒র্বন্ ॥ ১\।১১৬\।১৬
আ বা॒ং রথ॑ং দুহি॒তা সূর্য॑স্য॒ কার্ষ্মে॑বাতিষ্ঠ॒দর্ব॑তা॒ জয॑ন্তী ।
বিশ্বে॑ দে॒বা অন্ব॑মন্যন্ত হৃ॒দ্ভিঃ সমু॑ শ্রি॒যা না॑সত্যা সচেথে ॥ ১\।১১৬\।১৭
যদযা॑ত॒ং দিবো॑দাসায ব॒র্তির্ভ॒রদ্বা॑জাযাশ্বিনা॒ হয॑ন্তা ।
রে॒বদু॑বাহ সচ॒নো রথো॑ বাং বৃষ॒ভশ্চ॑ শিংশু॒মার॑শ্চ যু॒ক্তা ॥ ১\।১১৬\।১৮
র॒যিং সু॑ক্ষ॒ত্রং স্ব॑প॒ত্যমাযু॑ঃ সু॒বীর্য॑ং নাসত্যা॒ বহ॑ন্তা ।
আ জ॒হ্নাবী॒ং সম॑ন॒সোপ॒ বাজৈ॒স্ত্রিরহ্নো॑ ভা॒গং দধ॑তীমযাতম্ ॥ ১\।১১৬\।১৯
পরি॑বিষ্টং জাহু॒ষং বি॒শ্বত॑ঃ সীং সু॒গেভি॒র্নক্ত॑মূহথূ॒ রজো॑ভিঃ ।
বি॒ভি॒ন্দুনা॑ নাসত্যা॒ রথে॑ন॒ বি পর্ব॑তাঁ অজর॒যূ অ॑যাতম্ ॥ ১\।১১৬\।২০
এক॑স্যা॒ বস্তো॑রাবত॒ং রণা॑য॒ বশ॑মশ্বিনা স॒নযে॑ স॒হস্রা॑ ।
নির॑হতং দু॒চ্ছুনা॒ ইন্দ্র॑বন্তা পৃথু॒শ্রব॑সো বৃষণা॒বরা॑তীঃ ॥ ১\।১১৬\।২১
শ॒রস্য॑ চিদার্চ॒ত্কস্যা॑ব॒তাদা নী॒চাদু॒চ্চা চ॑ক্রথু॒ঃ পাত॑বে॒ বাঃ ।
শ॒যবে॑ চিন্নাসত্যা॒ শচী॑ভি॒র্জসু॑রযে স্ত॒র্য॑ং পিপ্যথু॒র্গাম্ ॥ ১\।১১৬\।২২
অ॒ব॒স্য॒তে স্তু॑ব॒তে কৃ॑ষ্ণি॒যায॑ ঋজূয॒তে না॑সত্যা॒ শচী॑ভিঃ ।
প॒শুং ন ন॒ষ্টমি॑ব॒ দর্শ॑নায বিষ্ণা॒প্ব॑ং দদথু॒র্বিশ্ব॑কায ॥ ১\।১১৬\।২৩
দশ॒ রাত্রী॒রশি॑বেনা॒ নব॒ দ্যূনব॑নদ্ধং শ্নথি॒তম॒প্স্ব১॒॑ন্তঃ ।
বিপ্রু॑তং রে॒ভমু॒দনি॒ প্রবৃ॑ক্ত॒মুন্নি॑ন্যথু॒ঃ সোম॑মিব স্রু॒বেণ॑ ॥ ১\।১১৬\।২৪
প্র বা॒ং দংসা॑ংস্যশ্বিনাববোচম॒স্য পতি॑ঃ স্যাং সু॒গব॑ঃ সু॒বীর॑ঃ ।
উ॒ত পশ্য॑ন্নশ্নু॒বন্দী॒র্ঘমাযু॒রস্ত॑মি॒বেজ্জ॑রি॒মাণ॑ং জগম্যাম্ ॥ ১\।১১৬\।২৫
মধ্ব॒ঃ সোম॑স্যাশ্বিনা॒ মদা॑য প্র॒ত্নো হোতা বি॑বাসতে বাম্ ।
ব॒র্হিষ্ম॑তী রা॒তির্বিশ্রি॑তা॒ গীরি॒ষা যা॑তং নাস॒ত্যোপ॒ বাজৈ॑ঃ ॥ ১\।১১৭\।০১
যো বা॑মশ্বিনা॒ মন॑সো॒ জবী॑যা॒ন্রথ॒ঃ স্বশ্বো॒ বিশ॑ আ॒জিগা॑তি ।
যেন॒ গচ্ছ॑থঃ সু॒কৃতো॑ দুরো॒ণং তেন॑ নরা ব॒র্তির॒স্মভ্য॑ং যাতম্ ॥ ১\।১১৭\।০২
ঋষি॑ং নরা॒বংহ॑স॒ঃ পাঞ্চ॑জন্যমৃ॒বীসা॒দত্রি॑ং মুঞ্চথো গ॒ণেন॑ ।
মি॒নন্তা॒ দস্যো॒রশি॑বস্য মা॒যা অ॑নুপূ॒র্বং বৃ॑ষণা চো॒দয॑ন্তা ॥ ১\।১১৭\।০৩
অশ্ব॒ং ন গূ॒ল়্হম॑শ্বিনা দু॒রেবৈ॒রৃষি॑ং নরা বৃষণা রে॒ভম॒প্সু ।
সং তং রি॑ণীথো॒ বিপ্রু॑ত॒ং দংসো॑ভি॒র্ন বা॑ং জূর্যন্তি পূ॒র্ব্যা কৃ॒তানি॑ ॥ ১\।১১৭\।০৪
সু॒ষু॒প্বাংস॒ং ন নিরৃ॑তেরু॒পস্থে॒ সূর্য॒ং ন দ॑স্রা॒ তম॑সি ক্ষি॒যন্ত॑ম্ ।
শু॒ভে রু॒ক্মং ন দ॑র্শ॒তং নিখা॑ত॒মুদূ॑পথুরশ্বিনা॒ বন্দ॑নায ॥ ১\।১১৭\।০৫
তদ্বা॑ং নরা॒ শংস্য॑ং পজ্রি॒যেণ॑ ক॒ক্ষীব॑তা নাসত্যা॒ পরি॑জ্মন্ ।
শ॒ফাদশ্ব॑স্য বা॒জিনো॒ জনা॑য শ॒তং কু॒ম্ভাঁ অ॑সিঞ্চত॒ং মধূ॑নাম্ ॥ ১\।১১৭\।০৬
যু॒বং ন॑রা স্তুব॒তে কৃ॑ষ্ণি॒যায॑ বিষ্ণা॒প্ব॑ং দদথু॒র্বিশ্ব॑কায ।
ঘোষা॑যৈ চিত্পিতৃ॒ষদে॑ দুরো॒ণে পতি॒ং জূর্য॑ন্ত্যা অশ্বিনাবদত্তম্ ॥ ১\।১১৭\।০৭
যু॒বং শ্যাবা॑য॒ রুশ॑তীমদত্তং ম॒হঃ ক্ষো॒ণস্যা॑শ্বিনা॒ কণ্বা॑য ।
প্র॒বাচ্য॒ং তদ্বৃ॑ষণা কৃ॒তং বা॒ং যন্না॑র্ষ॒দায॒ শ্রবো॑ অ॒ধ্যধ॑ত্তম্ ॥ ১\।১১৭\।০৮
পু॒রূ বর্পা॑ংস্যশ্বিনা॒ দধা॑না॒ নি পে॒দব॑ ঊহথুরা॒শুমশ্ব॑ম্ ।
স॒হ॒স্র॒সাং বা॒জিন॒মপ্র॑তীতমহি॒হন॑ং শ্রব॒স্যং১॒॑ তরু॑ত্রম্ ॥ ১\।১১৭\।০৯
এ॒তানি॑ বাং শ্রব॒স্যা॑ সুদানূ॒ ব্রহ্মা॑ঙ্গূ॒ষং সদ॑ন॒ং রোদ॑স্যোঃ ।
যদ্বা॑ং প॒জ্রাসো॑ অশ্বিনা॒ হব॑ন্তে যা॒তমি॒ষা চ॑ বি॒দুষে॑ চ॒ বাজ॑ম্ ॥ ১\।১১৭\।১০
সূ॒নোর্মানে॑নাশ্বিনা গৃণা॒না বাজ॒ং বিপ্রা॑য ভুরণা॒ রদ॑ন্তা ।
অ॒গস্ত্যে॒ ব্রহ্ম॑ণা বাবৃধা॒না সং বি॒শ্পলা॑ং নাসত্যারিণীতম্ ॥ ১\।১১৭\।১১
কুহ॒ যান্তা॑ সুষ্টু॒তিং কা॒ব্যস্য॒ দিবো॑ নপাতা বৃষণা শযু॒ত্রা ।
হির॑ণ্যস্যেব ক॒লশ॒ং নিখা॑ত॒মুদূ॑পথুর্দশ॒মে অ॑শ্বি॒নাহ॑ন্ ॥ ১\।১১৭\।১২
যু॒বং চ্যবা॑নমশ্বিনা॒ জর॑ন্ত॒ং পুন॒র্যুবা॑নং চক্রথু॒ঃ শচী॑ভিঃ ।
যু॒বো রথ॑ং দুহি॒তা সূর্য॑স্য স॒হ শ্রি॒যা না॑সত্যাবৃণীত ॥ ১\।১১৭\।১৩
যু॒বং তুগ্রা॑য পূ॒র্ব্যেভি॒রেবৈ॑ঃ পুনর্ম॒ন্যাব॑ভবতং যুবানা ।
যু॒বং ভু॒জ্যুমর্ণ॑সো॒ নিঃ স॑মু॒দ্রাদ্বিভি॑রূহথুরৃ॒জ্রেভি॒রশ্বৈ॑ঃ ॥ ১\।১১৭\।১৪
অজো॑হবীদশ্বিনা তৌ॒গ্র্যো বা॒ং প্রোল়্হ॑ঃ সমু॒দ্রম॑ব্য॒থির্জ॑গ॒ন্বান্ ।
নিষ্টমূ॑হথুঃ সু॒যুজা॒ রথে॑ন॒ মনো॑জবসা বৃষণা স্ব॒স্তি ॥ ১\।১১৭\।১৫
অজো॑হবীদশ্বিনা॒ বর্তি॑কা বামা॒স্নো যত্সী॒মমু॑ঞ্চত॒ং বৃক॑স্য ।
বি জ॒যুষা॑ যযথু॒ঃ সান্বদ্রে॑র্জা॒তং বি॒ষ্বাচো॑ অহতং বি॒ষেণ॑ ॥ ১\।১১৭\।১৬
শ॒তং মে॒ষান্বৃ॒ক্যে॑ মামহা॒নং তম॒ঃ প্রণী॑ত॒মশি॑বেন পি॒ত্রা ।
আক্ষী ঋ॒জ্রাশ্বে॑ অশ্বিনাবধত্ত॒ং জ্যোতি॑র॒ন্ধায॑ চক্রথুর্বি॒চক্ষে॑ ॥ ১\।১১৭\।১৭
শু॒নম॒ন্ধায॒ ভর॑মহ্বয॒ত্সা বৃ॒কীর॑শ্বিনা বৃষণা॒ নরেতি॑ ।
জা॒রঃ ক॒নীন॑ ইব চক্ষদা॒ন ঋ॒জ্রাশ্ব॑ঃ শ॒তমেক॑ং চ মে॒ষান্ ॥ ১\।১১৭\।১৮
ম॒হী বা॑মূ॒তির॑শ্বিনা মযো॒ভূরু॒ত স্রা॒মং ধি॑ষ্ণ্যা॒ সং রি॑ণীথঃ ।
অথা॑ যু॒বামিদ॑হ্বয॒ত্পুর॑ংধি॒রাগ॑চ্ছতং সীং বৃষণা॒ববো॑ভিঃ ॥ ১\।১১৭\।১৯
অধে॑নুং দস্রা স্ত॒র্যং১॒॑ বিষ॑ক্তা॒মপি॑ন্বতং শ॒যবে॑ অশ্বিনা॒ গাম্ ।
যু॒বং শচী॑ভির্বিম॒দায॑ জা॒যাং ন্যূ॑হথুঃ পুরুমি॒ত্রস্য॒ যোষা॑ম্ ॥ ১\।১১৭\।২০
যব॒ং বৃকে॑ণাশ্বিনা॒ বপ॒ন্তেষ॑ং দু॒হন্তা॒ মনু॑ষায দস্রা ।
অ॒ভি দস্যু॒ং বকু॑রেণা॒ ধম॑ন্তো॒রু জ্যোতি॑শ্চক্রথু॒রার্যা॑য ॥ ১\।১১৭\।২১
আ॒থ॒র্ব॒ণাযা॑শ্বিনা দধী॒চেঽশ্ব্য॒ং শির॒ঃ প্রত্যৈ॑রযতম্ ।
স বা॒ং মধু॒ প্র বো॑চদৃতা॒যন্ত্বা॒ষ্ট্রং যদ্দ॑স্রাবপিক॒ক্ষ্য॑ং বাম্ ॥ ১\।১১৭\।২২
সদা॑ কবী সুম॒তিমা চ॑কে বা॒ং বিশ্বা॒ ধিযো॑ অশ্বিনা॒ প্রাব॑তং মে ।
অ॒স্মে র॒যিং না॑সত্যা বৃ॒হন্ত॑মপত্য॒সাচ॒ং শ্রুত্য॑ং ররাথাম্ ॥ ১\।১১৭\।২৩
হির॑ণ্যহস্তমশ্বিনা॒ ররা॑ণা পু॒ত্রং ন॑রা বধ্রিম॒ত্যা অ॑দত্তম্ ।
ত্রিধা॑ হ॒ শ্যাব॑মশ্বিনা॒ বিক॑স্ত॒মুজ্জী॒বস॑ ঐরযতং সুদানূ ॥ ১\।১১৭\।২৪
এ॒তানি॑ বামশ্বিনা বী॒র্যা॑ণি॒ প্র পূ॒র্ব্যাণ্যা॒যবো॑ঽবোচন্ ।
ব্রহ্ম॑ কৃ॒ণ্বন্তো॑ বৃষণা যু॒বভ্যা॑ং সু॒বীরা॑সো বি॒দথ॒মা ব॑দেম ॥ ১\।১১৭\।২৫
আ বা॒ং রথো॑ অশ্বিনা শ্যে॒নপ॑ত্বা সুমৃল়ী॒কঃ স্ববা॑ঁ যাত্ব॒র্বাঙ্ ।
যো মর্ত্য॑স্য॒ মন॑সো॒ জবী॑যান্ত্রিবন্ধু॒রো বৃ॑ষণা॒ বাত॑রংহাঃ ॥ ১\।১১৮\।০১
ত্রি॒ব॒ন্ধু॒রেণ॑ ত্রি॒বৃতা॒ রথে॑ন ত্রিচ॒ক্রেণ॑ সু॒বৃতা যা॑তম॒র্বাক্ ।
পিন্ব॑ত॒ং গা জিন্ব॑ত॒মর্ব॑তো নো ব॒র্ধয॑তমশ্বিনা বী॒রম॒স্মে ॥ ১\।১১৮\।০২
প্র॒বদ্যা॑মনা সু॒বৃতা॒ রথে॑ন॒ দস্রা॑বি॒মং শৃ॑ণুত॒ং শ্লোক॒মদ্রে॑ঃ ।
কিম॒ঙ্গ বা॒ং প্রত্যব॑র্তি॒ং গমি॑ষ্ঠা॒হুর্বিপ্রা॑সো অশ্বিনা পুরা॒জাঃ ॥ ১\।১১৮\।০৩
আ বা॑ং শ্যে॒নাসো॑ অশ্বিনা বহন্তু॒ রথে॑ যু॒ক্তাস॑ আ॒শব॑ঃ পত॒ংগাঃ ।
যে অ॒প্তুরো॑ দি॒ব্যাসো॒ ন গৃধ্রা॑ অ॒ভি প্রযো॑ নাসত্যা॒ বহ॑ন্তি ॥ ১\।১১৮\।০৪
আ বা॒ং রথ॑ং যুব॒তিস্তি॑ষ্ঠ॒দত্র॑ জু॒ষ্ট্বী ন॑রা দুহি॒তা সূর্য॑স্য ।
পরি॑ বা॒মশ্বা॒ বপু॑ষঃ পত॒ংগা বযো॑ বহন্ত্বরু॒ষা অ॒ভীকে॑ ॥ ১\।১১৮\।০৫
উদ্বন্দ॑নমৈরতং দ॒ংসনা॑ভি॒রুদ্রে॒ভং দ॑স্রা বৃষণা॒ শচী॑ভিঃ ।
নিষ্টৌ॒গ্র্যং পা॑রযথঃ সমু॒দ্রাত্পুন॒শ্চ্যবা॑নং চক্রথু॒র্যুবা॑নম্ ॥ ১\।১১৮\।০৬
যু॒বমত্র॒যেঽব॑নীতায ত॒প্তমূর্জ॑মো॒মান॑মশ্বিনাবধত্তম্ ।
যু॒বং কণ্বা॒যাপি॑রিপ্তায॒ চক্ষু॒ঃ প্রত্য॑ধত্তং সুষ্টু॒তিং জু॑জুষা॒ণা ॥ ১\।১১৮\।০৭
যু॒বং ধে॒নুং শ॒যবে॑ নাধি॒তাযাপি॑ন্বতমশ্বিনা পূ॒র্ব্যায॑ ।
অমু॑ঞ্চত॒ং বর্তি॑কা॒মংহ॑সো॒ নিঃ প্রতি॒ জঙ্ঘা॑ং বি॒শ্পলা॑যা অধত্তম্ ॥ ১\।১১৮\।০৮
যু॒বং শ্বে॒তং পে॒দব॒ ইন্দ্র॑জূতমহি॒হন॑মশ্বিনাদত্ত॒মশ্ব॑ম্ ।
জো॒হূত্র॑ম॒র্যো অ॒ভিভূ॑তিমু॒গ্রং স॑হস্র॒সাং বৃষ॑ণং বী॒ড্ব॑ঙ্গম্ ॥ ১\।১১৮\।০৯
তা বা॑ং নরা॒ স্বব॑সে সুজা॒তা হবা॑মহে অশ্বিনা॒ নাধ॑মানাঃ ।
আ ন॒ উপ॒ বসু॑মতা॒ রথে॑ন॒ গিরো॑ জুষা॒ণা সু॑বি॒তায॑ যাতম্ ॥ ১\।১১৮\।১০
আ শ্যে॒নস্য॒ জব॑সা॒ নূত॑নেনা॒স্মে যা॑তং নাসত্যা স॒জোষা॑ঃ ।
হবে॒ হি বা॑মশ্বিনা রা॒তহ॑ব্যঃ শশ্বত্ত॒মাযা॑ উ॒ষসো॒ ব্যু॑ষ্টৌ ॥ ১\।১১৮\।১১
আ বা॒ং রথ॑ং পুরুমা॒যং ম॑নো॒জুব॑ং জী॒রাশ্ব॑ং য॒জ্ঞিয॑ং জী॒বসে॑ হুবে ।
স॒হস্র॑কেতুং ব॒নিন॑ং শ॒তদ্ব॑সুং শ্রুষ্টী॒বান॑ং বরিবো॒ধাম॒ভি প্রয॑ঃ ॥ ১\।১১৯\।০১
ঊ॒র্ধ্বা ধী॒তিঃ প্রত্য॑স্য॒ প্রযা॑ম॒ন্যধা॑যি॒ শস্ম॒ন্সম॑যন্ত॒ আ দিশ॑ঃ ।
স্বদা॑মি ঘ॒র্মং প্রতি॑ যন্ত্যূ॒তয॒ আ বা॑মূ॒র্জানী॒ রথ॑মশ্বিনারুহত্ ॥ ১\।১১৯\।০২
সং যন্মি॒থঃ প॑স্পৃধা॒নাসো॒ অগ্ম॑ত শু॒ভে ম॒খা অমি॑তা জা॒যবো॒ রণে॑ ।
যু॒বোরহ॑ প্রব॒ণে চে॑কিতে॒ রথো॒ যদ॑শ্বিনা॒ বহ॑থঃ সূ॒রিমা বর॑ম্ ॥ ১\।১১৯\।০৩
যু॒বং ভু॒জ্যুং ভু॒রমা॑ণ॒ং বিভি॑র্গ॒তং স্বযু॑ক্তিভির্নি॒বহ॑ন্তা পি॒তৃভ্য॒ আ ।
যা॒সি॒ষ্টং ব॒র্তির্বৃ॑ষণা বিজে॒ন্যং১॒॑ দিবো॑দাসায॒ মহি॑ চেতি বা॒মব॑ঃ ॥ ১\।১১৯\।০৪
যু॒বোর॑শ্বিনা॒ বপু॑ষে যুবা॒যুজ॒ং রথ॒ং বাণী॑ যেমতুরস্য॒ শর্ধ্য॑ম্ ।
আ বা॑ং পতি॒ত্বং স॒খ্যায॑ জ॒গ্মুষী॒ যোষা॑বৃণীত॒ জেন্যা॑ যু॒বাং পতী॑ ॥ ১\।১১৯\।০৫
যু॒বং রে॒ভং পরি॑ষূতেরুরুষ্যথো হি॒মেন॑ ঘ॒র্মং পরি॑তপ্ত॒মত্র॑যে ।
যু॒বং শ॒যোর॑ব॒সং পি॑প্যথু॒র্গবি॒ প্র দী॒র্ঘেণ॒ বন্দ॑নস্তা॒র্যাযু॑ষা ॥ ১\।১১৯\।০৬
যু॒বং বন্দ॑ন॒ং নিরৃ॑তং জর॒ণ্যযা॒ রথ॒ং ন দ॑স্রা কর॒ণা সমি॑ন্বথঃ ।
ক্ষেত্রা॒দা বিপ্র॑ং জনথো বিপ॒ন্যযা॒ প্র বা॒মত্র॑ বিধ॒তে দ॒ংসনা॑ ভুবত্ ॥ ১\।১১৯\।০৭
অগ॑চ্ছত॒ং কৃপ॑মাণং পরা॒বতি॑ পি॒তুঃ স্বস্য॒ ত্যজ॑সা॒ নিবা॑ধিতম্ ।
স্ব॑র্বতীরি॒ত ঊ॒তীর্যু॒বোরহ॑ চি॒ত্রা অ॒ভীকে॑ অভবন্ন॒ভিষ্ট॑যঃ ॥ ১\।১১৯\।০৮
উ॒ত স্যা বা॒ং মধু॑ম॒ন্মক্ষি॑কারপ॒ন্মদে॒ সোম॑স্যৌশি॒জো হু॑বন্যতি ।
যু॒বং দ॑ধী॒চো মন॒ আ বি॑বাস॒থোঽথা॒ শির॒ঃ প্রতি॑ বা॒মশ্ব্য॑ং বদত্ ॥ ১\।১১৯\।০৯
যু॒বং পে॒দবে॑ পুরু॒বার॑মশ্বিনা স্পৃ॒ধাং শ্বে॒তং ত॑রু॒তার॑ং দুবস্যথঃ ।
শর্যৈ॑র॒ভিদ্যু॒ং পৃত॑নাসু দু॒ষ্টর॑ং চ॒র্কৃত্য॒মিন্দ্র॑মিব চর্ষণী॒সহ॑ম্ ॥ ১\।১১৯\।১০
কা রা॑ধ॒দ্ধোত্রা॑শ্বিনা বা॒ং কো বা॒ং জোষ॑ উ॒ভযো॑ঃ ।
ক॒থা বি॑ধা॒ত্যপ্র॑চেতাঃ ॥ ১\।১২০\।০১
বি॒দ্বাংসা॒বিদ্দুর॑ঃ পৃচ্ছে॒দবি॑দ্বানি॒ত্থাপ॑রো অচে॒তাঃ ।
নূ চি॒ন্নু মর্তে॒ অক্রৌ॑ ॥ ১\।১২০\।০২
তা বি॒দ্বাংসা॑ হবামহে বা॒ং তা নো॑ বি॒দ্বাংসা॒ মন্ম॑ বোচেতম॒দ্য ।
প্রার্চ॒দ্দয॑মানো যু॒বাকু॑ঃ ॥ ১\।১২০\।০৩
বি পৃ॑চ্ছামি পা॒ক্যা॒৩॒॑ ন দে॒বান্বষ॑ট্কৃতস্যাদ্ভু॒তস্য॑ দস্রা ।
পা॒তং চ॒ সহ্য॑সো যু॒বং চ॒ রভ্য॑সো নঃ ॥ ১\।১২০\।০৪
প্র যা ঘোষে॒ ভৃগ॑বাণে॒ ন শোভে॒ যযা॑ বা॒চা যজ॑তি পজ্রি॒যো বা॑ম্ ।
প্রৈষ॒যুর্ন বি॒দ্বান্ ॥ ১\।১২০\।০৫
শ্রু॒তং গা॑য॒ত্রং তক॑বানস্যা॒হং চি॒দ্ধি রি॒রেভা॑শ্বিনা বাম্ ।
আক্ষী শু॑ভস্পতী॒ দন্ ॥ ১\।১২০\।০৬
যু॒বং হ্যাস্ত॑ং ম॒হো রন্যু॒বং বা॒ যন্নি॒রত॑তংসতম্ ।
তা নো॑ বসূ সুগো॒পা স্যা॑তং পা॒তং নো॒ বৃকা॑দঘা॒যোঃ ॥ ১\।১২০\।০৭
মা কস্মৈ॑ ধাতম॒ভ্য॑মি॒ত্রিণে॑ নো॒ মাকুত্রা॑ নো গৃ॒হেভ্যো॑ ধে॒নবো॑ গুঃ ।
স্ত॒না॒ভুজো॒ অশি॑শ্বীঃ ॥ ১\।১২০\।০৮
দু॒হী॒যন্মি॒ত্রধি॑তযে যু॒বাকু॑ রা॒যে চ॑ নো মিমী॒তং বাজ॑বত্যৈ ।
ই॒ষে চ॑ নো মিমীতং ধেনু॒মত্যৈ॑ ॥ ১\।১২০\।০৯
অ॒শ্বিনো॑রসন॒ং রথ॑মন॒শ্বং বা॒জিনী॑বতোঃ ।
তেনা॒হং ভূরি॑ চাকন ॥ ১\।১২০\।১০
অ॒যং স॑মহ মা তনূ॒হ্যাতে॒ জনা॒ঁ অনু॑ ।
সো॒ম॒পেয॑ং সু॒খো রথ॑ঃ ॥ ১\।১২০\।১১
অধ॒ স্বপ্ন॑স্য॒ নির্বি॒দেঽভু॑ঞ্জতশ্চ রে॒বত॑ঃ ।
উ॒ভা তা বস্রি॑ নশ্যতঃ ॥ ১\।১২০\।১২
কদি॒ত্থা নৄঁঃ পাত্র॑ং দেবয॒তাং শ্রব॒দ্গিরো॒ অঙ্গি॑রসাং তুর॒ণ্যন্ ।
প্র যদান॒ড্বিশ॒ আ হ॒র্ম্যস্যো॒রু ক্র॑ংসতে অধ্ব॒রে যজ॑ত্রঃ ॥ ১\।১২১\।০১
স্তম্ভী॑দ্ধ॒ দ্যাং স ধ॒রুণ॑ং প্রুষাযদৃ॒ভুর্বাজা॑য॒ দ্রবি॑ণ॒ং নরো॒ গোঃ ।
অনু॑ স্ব॒জাং ম॑হি॒ষশ্চ॑ক্ষত॒ ব্রাং মেনা॒মশ্ব॑স্য॒ পরি॑ মা॒তর॒ং গোঃ ॥ ১\।১২১\।০২
নক্ষ॒দ্ধব॑মরু॒ণীঃ পূ॒র্ব্যং রাট্ তু॒রো বি॒শামঙ্গি॑রসা॒মনু॒ দ্যূন্ ।
তক্ষ॒দ্বজ্র॒ং নিযু॑তং ত॒স্তম্ভ॒দ্দ্যাং চতু॑ষ্পদে॒ নর্যা॑য দ্বি॒পাদে॑ ॥ ১\।১২১\।০৩
অ॒স্য মদে॑ স্ব॒র্য॑ং দা ঋ॒তাযাপী॑বৃতমু॒স্রিযা॑ণা॒মনী॑কম্ ।
যদ্ধ॑ প্র॒সর্গে॑ ত্রিক॒কুম্নি॒বর্ত॒দপ॒ দ্রুহো॒ মানু॑ষস্য॒ দুরো॑ বঃ ॥ ১\।১২১\।০৪
তুভ্য॒ং পযো॒ যত্পি॒তরা॒বনী॑তা॒ং রাধ॑ঃ সু॒রেত॑স্তু॒রণে॑ ভুর॒ণ্যূ ।
শুচি॒ যত্তে॒ রেক্ণ॒ আয॑জন্ত সব॒র্দুঘা॑যা॒ঃ পয॑ উ॒স্রিযা॑যাঃ ॥ ১\।১২১\।০৫
অধ॒ প্র জ॑জ্ঞে ত॒রণি॑র্মমত্তু॒ প্র রো॑চ্য॒স্যা উ॒ষসো॒ ন সূর॑ঃ ।
ইন্দু॒র্যেভি॒রাষ্ট॒ স্বেদু॑হব্যৈঃ স্রু॒বেণ॑ সি॒ঞ্চঞ্জ॒রণা॒ভি ধাম॑ ॥ ১\।১২১\।০৬
স্বি॒ধ্মা যদ্ব॒নধি॑তিরপ॒স্যাত্সূরো॑ অধ্ব॒রে পরি॒ রোধ॑না॒ গোঃ ।
যদ্ধ॑ প্র॒ভাসি॒ কৃত্ব্যা॒ঁ অনু॒ দ্যূনন॑র্বিশে প॒শ্বিষে॑ তু॒রায॑ ॥ ১\।১২১\।০৭
অ॒ষ্টা ম॒হো দি॒ব আদো॒ হরী॑ ই॒হ দ্যু॑ম্না॒সাহ॑ম॒ভি যো॑ধা॒ন উত্স॑ম্ ।
হরি॒ং যত্তে॑ ম॒ন্দিন॑ং দু॒ক্ষন্বৃ॒ধে গোর॑ভস॒মদ্রি॑ভির্বা॒তাপ্য॑ম্ ॥ ১\।১২১\।০৮
ত্বমা॑য॒সং প্রতি॑ বর্তযো॒ গোর্দি॒বো অশ্মা॑ন॒মুপ॑নীত॒মৃভ্বা॑ ।
কুত্সা॑য॒ যত্র॑ পুরুহূত ব॒ন্বঞ্ছুষ্ণ॑মন॒ন্তৈঃ প॑রি॒যাসি॑ ব॒ধৈঃ ॥ ১\।১২১\।০৯
পু॒রা যত্সূর॒স্তম॑সো॒ অপী॑তে॒স্তম॑দ্রিবঃ ফলি॒গং হে॒তিম॑স্য ।
শুষ্ণ॑স্য চি॒ত্পরি॑হিত॒ং যদোজো॑ দি॒বস্পরি॒ সুগ্র॑থিত॒ং তদাদ॑ঃ ॥ ১\।১২১\।১০
অনু॑ ত্বা ম॒হী পাজ॑সী অচ॒ক্রে দ্যাবা॒ক্ষামা॑ মদতামিন্দ্র॒ কর্ম॑ন্ ।
ত্বং বৃ॒ত্রমা॒শযা॑নং সি॒রাসু॑ ম॒হো বজ্রে॑ণ সিষ্বপো ব॒রাহু॑ম্ ॥ ১\।১২১\।১১
ত্বমি॑ন্দ্র॒ নর্যো॒ যাঁ অবো॒ নৄন্তিষ্ঠা॒ বাত॑স্য সু॒যুজো॒ বহি॑ষ্ঠান্ ।
যং তে॑ কা॒ব্য উ॒শনা॑ ম॒ন্দিন॒ং দাদ্বৃ॑ত্র॒হণ॒ং পার্য॑ং ততক্ষ॒ বজ্র॑ম্ ॥ ১\।১২১\।১২
ত্বং সূরো॑ হ॒রিতো॑ রামযো॒ নৄন্ভর॑চ্চ॒ক্রমেত॑শো॒ নাযমি॑ন্দ্র ।
প্রাস্য॑ পা॒রং ন॑ব॒তিং না॒ব্যা॑না॒মপি॑ ক॒র্তম॑বর্ত॒যোঽয॑জ্যূন্ ॥ ১\।১২১\।১৩
ত্বং নো॑ অ॒স্যা ই॑ন্দ্র দু॒র্হণা॑যাঃ পা॒হি ব॑জ্রিবো দুরি॒তাদ॒ভীকে॑ ।
প্র নো॒ বাজা॑ন্র॒থ্যো॒৩॒॑ অশ্ব॑বুধ্যানি॒ষে য॑ন্ধি॒ শ্রব॑সে সূ॒নৃতা॑যৈ ॥ ১\।১২১\।১৪
মা সা তে॑ অ॒স্মত্সু॑ম॒তির্বি দ॑স॒দ্বাজ॑প্রমহ॒ঃ সমিষো॑ বরন্ত ।
আ নো॑ ভজ মঘব॒ন্গোষ্ব॒র্যো মংহি॑ষ্ঠাস্তে সধ॒মাদ॑ঃ স্যাম ॥ ১\।১২১\।১৫
প্র ব॒ঃ পান্ত॑ং রঘুমন্য॒বোঽন্ধো॑ য॒জ্ঞং রু॒দ্রায॑ মী॒ল়্হুষে॑ ভরধ্বম্ ।
দি॒বো অ॑স্তো॒ষ্যসু॑রস্য বী॒রৈরি॑ষু॒ধ্যেব॑ ম॒রুতো॒ রোদ॑স্যোঃ ॥ ১\।১২২\।০১
পত্নী॑ব পূ॒র্বহূ॑তিং বাবৃ॒ধধ্যা॑ উ॒ষাসা॒নক্তা॑ পুরু॒ধা বিদা॑নে ।
স্ত॒রীর্নাত্ক॒ং ব্যু॑ত॒ং বসা॑না॒ সূর্য॑স্য শ্রি॒যা সু॒দৃশী॒ হির॑ণ্যৈঃ ॥ ১\।১২২\।০২
ম॒মত্তু॑ ন॒ঃ পরি॑জ্মা বস॒র্হা ম॒মত্তু॒ বাতো॑ অ॒পাং বৃষ॑ণ্বান্ ।
শি॒শী॒তমি॑ন্দ্রাপর্বতা যু॒বং ন॒স্তন্নো॒ বিশ্বে॑ বরিবস্যন্তু দে॒বাঃ ॥ ১\।১২২\।০৩
উ॒ত ত্যা মে॑ য॒শসা॑ শ্বেত॒নাযৈ॒ ব্যন্তা॒ পান্তৌ॑শি॒জো হু॒বধ্যৈ॑ ।
প্র বো॒ নপা॑তম॒পাং কৃ॑ণুধ্ব॒ং প্র মা॒তরা॑ রাস্পি॒নস্যা॒যোঃ ॥ ১\।১২২\।০৪
আ বো॑ রুব॒ণ্যুমৌ॑শি॒জো হু॒বধ্যৈ॒ ঘোষে॑ব॒ শংস॒মর্জু॑নস্য॒ নংশে॑ ।
প্র ব॑ঃ পূ॒ষ্ণে দা॒বন॒ আঁ অচ্ছা॑ বোচেয ব॒সুতা॑তিম॒গ্নেঃ ॥ ১\।১২২\।০৫
শ্রু॒তং মে॑ মিত্রাবরুণা॒ হবে॒মোত শ্রু॑ত॒ং সদ॑নে বি॒শ্বত॑ঃ সীম্ ।
শ্রোতু॑ ন॒ঃ শ্রোতু॑রাতিঃ সু॒শ্রোতু॑ঃ সু॒ক্ষেত্রা॒ সিন্ধু॑র॒দ্ভিঃ ॥ ১\।১২২\।০৬
স্তু॒ষে সা বা॑ং বরুণ মিত্র রা॒তির্গবা॑ং শ॒তা পৃ॒ক্ষযা॑মেষু প॒জ্রে ।
শ্রু॒তর॑থে প্রি॒যর॑থে॒ দধা॑নাঃ স॒দ্যঃ পু॒ষ্টিং নি॑রুন্ধা॒নাসো॑ অগ্মন্ ॥ ১\।১২২\।০৭
অ॒স্য স্তু॑ষে॒ মহি॑মঘস্য॒ রাধ॒ঃ সচা॑ সনেম॒ নহু॑ষঃ সু॒বীরা॑ঃ ।
জনো॒ যঃ প॒জ্রেভ্যো॑ বা॒জিনী॑বা॒নশ্বা॑বতো র॒থিনো॒ মহ্য॑ং সূ॒রিঃ ॥ ১\।১২২\।০৮
জনো॒ যো মি॑ত্রাবরুণাবভি॒ধ্রুগ॒পো ন বা॑ং সু॒নোত্য॑ক্ষ্ণযা॒ধ্রুক্ ।
স্ব॒যং স যক্ষ্ম॒ং হৃদ॑যে॒ নি ধ॑ত্ত॒ আপ॒ যদী॒ং হোত্রা॑ভিরৃ॒তাবা॑ ॥ ১\।১২২\।০৯
স ব্রাধ॑তো॒ নহু॑ষো॒ দংসু॑জূত॒ঃ শর্ধ॑স্তরো ন॒রাং গূ॒র্তশ্র॑বাঃ ।
বিসৃ॑ষ্টরাতির্যাতি বাল়্হ॒সৃত্বা॒ বিশ্বা॑সু পৃ॒ত্সু সদ॒মিচ্ছূর॑ঃ ॥ ১\।১২২\।১০
অধ॒ গ্মন্তা॒ নহু॑ষো॒ হব॑ং সূ॒রেঃ শ্রোতা॑ রাজানো অ॒মৃত॑স্য মন্দ্রাঃ ।
ন॒ভো॒জুবো॒ যন্নি॑র॒বস্য॒ রাধ॒ঃ প্রশ॑স্তযে মহি॒না রথ॑বতে ॥ ১\।১২২\।১১
এ॒তং শর্ধ॑ং ধাম॒ যস্য॑ সূ॒রেরিত্য॑বোচ॒ন্দশ॑তযস্য॒ নংশে॑ ।
দ্যু॒ম্নানি॒ যেষু॑ ব॒সুতা॑তী রা॒রন্বিশ্বে॑ সন্বন্তু প্রভৃ॒থেষু॒ বাজ॑ম্ ॥ ১\।১২২\।১২
মন্দা॑মহে॒ দশ॑তযস্য ধা॒সের্দ্বির্যত্পঞ্চ॒ বিভ্র॑তো॒ যন্ত্যন্না॑ ।
কিমি॒ষ্টাশ্ব॑ ই॒ষ্টর॑শ্মিরে॒ত ঈ॑শা॒নাস॒স্তরু॑ষ ঋঞ্জতে॒ নৄন্ ॥ ১\।১২২\।১৩
হির॑ণ্যকর্ণং মণিগ্রীব॒মর্ণ॒স্তন্নো॒ বিশ্বে॑ বরিবস্যন্তু দে॒বাঃ ।
অ॒র্যো গির॑ঃ স॒দ্য আ জ॒গ্মুষী॒রোস্রাশ্চা॑কন্তূ॒ভযে॑ষ্ব॒স্মে ॥ ১\।১২২\।১৪
চ॒ত্বারো॑ মা মশ॒র্শার॑স্য॒ শিশ্ব॒স্ত্রযো॒ রাজ্ঞ॒ আয॑বসস্য জি॒ষ্ণোঃ ।
রথো॑ বাং মিত্রাবরুণা দী॒র্ঘাপ্সা॒ঃ স্যূম॑গভস্তি॒ঃ সূরো॒ নাদ্যৌ॑ত্ ॥ ১\।১২২\।১৫
পৃ॒থূ রথো॒ দক্ষি॑ণাযা অযো॒জ্যৈন॑ং দে॒বাসো॑ অ॒মৃতা॑সো অস্থুঃ ।
কৃ॒ষ্ণাদুদ॑স্থাদ॒র্যা॒৩॒॑ বিহা॑যা॒শ্চিকি॑ত্সন্তী॒ মানু॑ষায॒ ক্ষযা॑য ॥ ১\।১২৩\।০১
পূর্বা॒ বিশ্ব॑স্মা॒দ্ভুব॑নাদবোধি॒ জয॑ন্তী॒ বাজ॑ং বৃহ॒তী সনু॑ত্রী ।
উ॒চ্চা ব্য॑খ্যদ্যুব॒তিঃ পু॑ন॒র্ভূরোষা অ॑গন্প্রথ॒মা পূ॒র্বহূ॑তৌ ॥ ১\।১২৩\।০২
যদ॒দ্য ভা॒গং বি॒ভজা॑সি॒ নৃভ্য॒ উষো॑ দেবি মর্ত্য॒ত্রা সু॑জাতে ।
দে॒বো নো॒ অত্র॑ সবি॒তা দমূ॑না॒ অনা॑গসো বোচতি॒ সূর্যা॑য ॥ ১\।১২৩\।০৩
গৃ॒হংগৃ॑হমহ॒না যা॒ত্যচ্ছা॑ দি॒বেদি॑বে॒ অধি॒ নামা॒ দধা॑না ।
সিষা॑সন্তী দ্যোত॒না শশ্ব॒দাগা॒দগ্র॑মগ্র॒মিদ্ভ॑জতে॒ বসূ॑নাম্ ॥ ১\।১২৩\।০৪
ভগ॑স্য॒ স্বসা॒ বরু॑ণস্য জা॒মিরুষ॑ঃ সূনৃতে প্রথ॒মা জ॑রস্ব ।
প॒শ্চা স দ॑ঘ্যা॒ যো অ॒ঘস্য॑ ধা॒তা জযে॑ম॒ তং দক্ষি॑ণযা॒ রথে॑ন ॥ ১\।১২৩\।০৫
উদী॑রতাং সূ॒নৃতা॒ উত্পুর॑ংধী॒রুদ॒গ্নয॑ঃ শুশুচা॒নাসো॑ অস্থুঃ ।
স্পা॒র্হা বসূ॑নি॒ তম॒সাপ॑গূল়্হা॒বিষ্কৃ॑ণ্বন্ত্যু॒ষসো॑ বিভা॒তীঃ ॥ ১\।১২৩\।০৬
অপা॒ন্যদেত্য॒ভ্য১॒॑ন্যদে॑তি॒ বিষু॑রূপে॒ অহ॑নী॒ সং চ॑রেতে ।
প॒রি॒ক্ষিতো॒স্তমো॑ অ॒ন্যা গুহা॑ক॒রদ্যৌ॑দু॒ষাঃ শোশু॑চতা॒ রথে॑ন ॥ ১\।১২৩\।০৭
স॒দৃশী॑র॒দ্য স॒দৃশী॒রিদু॒ শ্বো দী॒র্ঘং স॑চন্তে॒ বরু॑ণস্য॒ ধাম॑ ।
অ॒ন॒ব॒দ্যাস্ত্রি॒ংশত॒ং যোজ॑না॒ন্যেকৈ॑কা॒ ক্রতু॒ং পরি॑ যন্তি স॒দ্যঃ ॥ ১\।১২৩\।০৮
জা॒ন॒ত্যহ্ন॑ঃ প্রথ॒মস্য॒ নাম॑ শু॒ক্রা কৃ॒ষ্ণাদ॑জনিষ্ট শ্বিতী॒চী ।
ঋ॒তস্য॒ যোষা॒ ন মি॑নাতি॒ ধামাহ॑রহর্নিষ্কৃ॒তমা॒চর॑ন্তী ॥ ১\।১২৩\।০৯
ক॒ন্যে॑ব ত॒ন্বা॒৩॒॑ শাশ॑দানা॒ঁ এষি॑ দেবি দে॒বমিয॑ক্ষমাণম্ ।
স॒ংস্ময॑মানা যুব॒তিঃ পু॒রস্তা॑দা॒বির্বক্ষা॑ংসি কৃণুষে বিভা॒তী ॥ ১\।১২৩\।১০
সু॒স॒ংকা॒শা মা॒তৃমৃ॑ষ্টেব॒ যোষা॒বিস্ত॒ন্ব॑ং কৃণুষে দৃ॒শে কম্ ।
ভ॒দ্রা ত্বমু॑ষো বিত॒রং ব্যু॑চ্ছ॒ ন তত্তে॑ অ॒ন্যা উ॒ষসো॑ নশন্ত ॥ ১\।১২৩\।১১
অশ্বা॑বতী॒র্গোম॑তীর্বি॒শ্ববা॑রা॒ যত॑মানা র॒শ্মিভি॒ঃ সূর্য॑স্য ।
পরা॑ চ॒ যন্তি॒ পুন॒রা চ॑ যন্তি ভ॒দ্রা নাম॒ বহ॑মানা উ॒ষাস॑ঃ ॥ ১\।১২৩\।১২
ঋ॒তস্য॑ র॒শ্মিম॑নু॒যচ্ছ॑মানা ভ॒দ্রম্ভ॑দ্র॒ং ক্রতু॑ম॒স্মাসু॑ ধেহি ।
উষো॑ নো অ॒দ্য সু॒হবা॒ ব্যু॑চ্ছা॒স্মাসু॒ রাযো॑ ম॒ঘব॑ত্সু চ স্যুঃ ॥ ১\।১২৩\।১৩
উ॒ষা উ॒চ্ছন্তী॑ সমিধা॒নে অ॒গ্না উ॒দ্যন্সূর্য॑ উর্বি॒যা জ্যোতি॑রশ্রেত্ ।
দে॒বো নো॒ অত্র॑ সবি॒তা ন্বর্থ॒ং প্রাসা॑বীদ্দ্বি॒পত্প্র চতু॑ষ্পদি॒ত্যৈ ॥ ১\।১২৪\।০১
অমি॑নতী॒ দৈব্যা॑নি ব্র॒তানি॑ প্রমিন॒তী ম॑নু॒ষ্যা॑ যু॒গানি॑ ।
ঈ॒যুষী॑ণামুপ॒মা শশ্ব॑তীনামাযতী॒নাং প্র॑থ॒মোষা ব্য॑দ্যৌত্ ॥ ১\।১২৪\।০২
এ॒ষা দি॒বো দু॑হি॒তা প্রত্য॑দর্শি॒ জ্যোতি॒র্বসা॑না সম॒না পু॒রস্তা॑ত্ ।
ঋ॒তস্য॒ পন্থা॒মন্বে॑তি সা॒ধু প্র॑জান॒তীব॒ ন দিশো॑ মিনাতি ॥ ১\।১২৪\।০৩
উপো॑ অদর্শি শু॒ন্ধ্যুবো॒ ন বক্ষো॑ নো॒ধা ই॑বা॒বির॑কৃত প্রি॒যাণি॑ ।
অ॒দ্ম॒সন্ন স॑স॒তো বো॒ধয॑ন্তী শশ্বত্ত॒মাগা॒ত্পুন॑রে॒যুষী॑ণাম্ ॥ ১\।১২৪\।০৪
পূর্বে॒ অর্ধে॒ রজ॑সো অ॒প্ত্যস্য॒ গবা॒ং জনি॑ত্র্যকৃত॒ প্র কে॒তুম্ ।
ব্যু॑ প্রথতে বিত॒রং বরী॑য॒ ওভা পৃ॒ণন্তী॑ পি॒ত্রোরু॒পস্থা॑ ॥ ১\।১২৪\।০৫
এ॒বেদে॒ষা পু॑রু॒তমা॑ দৃ॒শে কং নাজা॑মি॒ং ন পরি॑ বৃণক্তি জা॒মিম্ ।
অ॒রে॒পসা॑ ত॒ন্বা॒৩॒॑ শাশ॑দানা॒ নার্ভা॒দীষ॑তে॒ ন ম॒হো বি॑ভা॒তী ॥ ১\।১২৪\।০৬
অ॒ভ্রা॒তেব॑ পু॒ংস এ॑তি প্রতী॒চী গ॑র্তা॒রুগি॑ব স॒নযে॒ ধনা॑নাম্ ।
জা॒যেব॒ পত্য॑ উশ॒তী সু॒বাসা॑ উ॒ষা হ॒স্রেব॒ নি রি॑ণীতে॒ অপ্স॑ঃ ॥ ১\।১২৪\।০৭
স্বসা॒ স্বস্রে॒ জ্যায॑স্যৈ॒ যোনি॑মারৈ॒গপৈ॑ত্যস্যাঃ প্রতি॒চক্ষ্যে॑ব ।
ব্যু॒চ্ছন্তী॑ র॒শ্মিভি॒ঃ সূর্য॑স্যা॒ঞ্জ্য॑ঙ্ক্তে সমন॒গা ই॑ব॒ ব্রাঃ ॥ ১\।১২৪\।০৮
আ॒সাং পূর্বা॑সা॒মহ॑সু॒ স্বসৄ॑ণা॒মপ॑রা॒ পূর্বা॑ম॒ভ্যে॑তি প॒শ্চাত্ ।
তাঃ প্র॑ত্ন॒বন্নব্য॑সীর্নূ॒নম॒স্মে রে॒বদু॑চ্ছন্তু সু॒দিনা॑ উ॒ষাস॑ঃ ॥ ১\।১২৪\।০৯
প্র বো॑ধযোষঃ পৃণ॒তো ম॑ঘো॒ন্যবু॑ধ্যমানাঃ প॒ণয॑ঃ সসন্তু ।
রে॒বদু॑চ্ছ ম॒ঘব॑দ্ভ্যো মঘোনি রে॒বত্স্তো॒ত্রে সূ॑নৃতে জা॒রয॑ন্তী ॥ ১\।১২৪\।১০
অবে॒যম॑শ্বৈদ্যুব॒তিঃ পু॒রস্তা॑দ্যু॒ঙ্ক্তে গবা॑মরু॒ণানা॒মনী॑কম্ ।
বি নূ॒নমু॑চ্ছা॒দস॑তি॒ প্র কে॒তুর্গৃ॒হংগৃ॑হ॒মুপ॑ তিষ্ঠাতে অ॒গ্নিঃ ॥ ১\।১২৪\।১১
উত্তে॒ বয॑শ্চিদ্বস॒তের॑পপ্ত॒ন্নর॑শ্চ॒ যে পি॑তু॒ভাজো॒ ব্যু॑ষ্টৌ ।
অ॒মা স॒তে ব॑হসি॒ ভূরি॑ বা॒মমুষো॑ দেবি দা॒শুষে॒ মর্ত্যা॑য ॥ ১\।১২৪\।১২
অস্তো॑ঢ্বং স্তোম্যা॒ ব্রহ্ম॑ণা॒ মেঽবী॑বৃধধ্বমুশ॒তীরু॑ষাসঃ ।
যু॒ষ্মাক॑ং দেবী॒রব॑সা সনেম সহ॒স্রিণ॑ং চ শ॒তিন॑ং চ॒ বাজ॑ম্ ॥ ১\।১২৪\।১৩
প্রা॒তা রত্ন॑ং প্রাত॒রিত্বা॑ দধাতি॒ তং চি॑কি॒ত্বান্প্র॑তি॒গৃহ্যা॒ নি ধ॑ত্তে ।
তেন॑ প্র॒জাং ব॒র্ধয॑মান॒ আযূ॑ রা॒যস্পোষে॑ণ সচতে সু॒বীর॑ঃ ॥ ১\।১২৫\।০১
সু॒গুর॑সত্সুহির॒ণ্যঃ স্বশ্বো॑ বৃ॒হদ॑স্মৈ॒ বয॒ ইন্দ্রো॑ দধাতি ।
যস্ত্বা॒যন্ত॒ং বসু॑না প্রাতরিত্বো মু॒ক্ষীজ॑যেব॒ পদি॑মুত্সি॒নাতি॑ ॥ ১\।১২৫\।০২
আয॑ম॒দ্য সু॒কৃত॑ং প্রা॒তরি॒চ্ছন্নি॒ষ্টেঃ পু॒ত্রং বসু॑মতা॒ রথে॑ন ।
অ॒ংশোঃ সু॒তং পা॑যয মত্স॒রস্য॑ ক্ষ॒যদ্বী॑রং বর্ধয সূ॒নৃতা॑ভিঃ ॥ ১\।১২৫\।০৩
উপ॑ ক্ষরন্তি॒ সিন্ধ॑বো মযো॒ভুব॑ ঈজা॒নং চ॑ য॒ক্ষ্যমা॑ণং চ ধে॒নব॑ঃ ।
পৃ॒ণন্ত॑ং চ॒ পপু॑রিং চ শ্রব॒স্যবো॑ ঘৃ॒তস্য॒ ধারা॒ উপ॑ যন্তি বি॒শ্বত॑ঃ ॥ ১\।১২৫\।০৪
নাক॑স্য পৃ॒ষ্ঠে অধি॑ তিষ্ঠতি শ্রি॒তো যঃ পৃ॒ণাতি॒ স হ॑ দে॒বেষু॑ গচ্ছতি ।
তস্মা॒ আপো॑ ঘৃ॒তম॑র্ষন্তি॒ সিন্ধ॑ব॒স্তস্মা॑ ই॒যং দক্ষি॑ণা পিন্বতে॒ সদা॑ ॥ ১\।১২৫\।০৫
দক্ষি॑ণাবতা॒মিদি॒মানি॑ চি॒ত্রা দক্ষি॑ণাবতাং দি॒বি সূর্যা॑সঃ ।
দক্ষি॑ণাবন্তো অ॒মৃত॑ং ভজন্তে॒ দক্ষি॑ণাবন্ত॒ঃ প্র তি॑রন্ত॒ আযু॑ঃ ॥ ১\।১২৫\।০৬
মা পৃ॒ণন্তো॒ দুরি॑ত॒মেন॒ আর॒ন্মা জা॑রিষুঃ সূ॒রয॑ঃ সুব্র॒তাস॑ঃ ।
অ॒ন্যস্তেষা॑ং পরি॒ধির॑স্তু॒ কশ্চি॒দপৃ॑ণন্তম॒ভি সং য॑ন্তু॒ শোকা॑ঃ ॥ ১\।১২৫\।০৭
অম॑ন্দা॒ন্স্তোমা॒ন্প্র ভ॑রে মনী॒ষা সিন্ধা॒বধি॑ ক্ষিয॒তো ভা॒ব্যস্য॑ ।
যো মে॑ স॒হস্র॒মমি॑মীত স॒বান॒তূর্তো॒ রাজা॒ শ্রব॑ ই॒চ্ছমা॑নঃ ॥ ১\।১২৬\।০১
শ॒তং রাজ্ঞো॒ নাধ॑মানস্য নি॒ষ্কাঞ্ছ॒তমশ্বা॒ন্প্রয॑তান্স॒দ্য আদ॑ম্ ।
শ॒তং ক॒ক্ষীবা॒ঁ অসু॑রস্য॒ গোনা॑ং দি॒বি শ্রবো॒ঽজর॒মা ত॑তান ॥ ১\।১২৬\।০২
উপ॑ মা শ্যা॒বাঃ স্ব॒নযে॑ন দ॒ত্তা ব॒ধূম॑ন্তো॒ দশ॒ রথা॑সো অস্থুঃ ।
ষ॒ষ্টিঃ স॒হস্র॒মনু॒ গব্য॒মাগা॒ত্সন॑ত্ক॒ক্ষীবা॑ঁ অভিপি॒ত্বে অহ্না॑ম্ ॥ ১\।১২৬\।০৩
চ॒ত্বা॒রি॒ংশদ্দশ॑রথস্য॒ শোণা॑ঃ স॒হস্র॒স্যাগ্রে॒ শ্রেণি॑ং নযন্তি ।
ম॒দ॒চ্যুত॑ঃ কৃশ॒নাব॑তো॒ অত্যা॑ন্ক॒ক্ষীব॑ন্ত॒ উদ॑মৃক্ষন্ত প॒জ্রাঃ ॥ ১\।১২৬\।০৪
পূর্বা॒মনু॒ প্রয॑তি॒মা দ॑দে ব॒স্ত্রীন্যু॒ক্তাঁ অ॒ষ্টাব॒রিধা॑যসো॒ গাঃ ।
সু॒বন্ধ॑বো॒ যে বি॒শ্যা॑ ইব॒ ব্রা অন॑স্বন্ত॒ঃ শ্রব॒ ঐষ॑ন্ত প॒জ্রাঃ ॥ ১\।১২৬\।০৫
আগ॑ধিতা॒ পরি॑গধিতা॒ যা ক॑শী॒কেব॒ জঙ্গ॑হে ।
দদা॑তি॒ মহ্য॒ং যাদু॑রী॒ যাশূ॑নাং ভো॒জ্যা॑ শ॒তা ॥ ১\।১২৬\।০৬
উপো॑প মে॒ পরা॑ মৃশ॒ মা মে॑ দ॒ভ্রাণি॑ মন্যথাঃ ।
সর্বা॒হম॑স্মি রোম॒শা গ॒ন্ধারী॑ণামিবাবি॒কা ॥ ১\।১২৬\।০৭
অ॒গ্নিং হোতা॑রং মন্যে॒ দাস্ব॑ন্ত॒ং বসু॑ং সূ॒নুং সহ॑সো জা॒তবে॑দস॒ং বিপ্র॒ং ন জা॒তবে॑দসম্ ।
য ঊ॒র্ধ্বযা॑ স্বধ্ব॒রো দে॒বো দে॒বাচ্যা॑ কৃ॒পা ।
ঘৃ॒তস্য॒ বিভ্রা॑ষ্টি॒মনু॑ বষ্টি শো॒চিষা॒জুহ্বা॑নস্য স॒র্পিষ॑ঃ ॥ ১\।১২৭\।০১
যজি॑ষ্ঠং ত্বা॒ যজ॑মানা হুবেম॒ জ্যেষ্ঠ॒মঙ্গি॑রসাং বিপ্র॒ মন্ম॑ভি॒র্বিপ্রে॑ভিঃ শুক্র॒ মন্ম॑ভিঃ ।
পরি॑জ্মানমিব॒ দ্যাং হোতা॑রং চর্ষণী॒নাম্ ।
শো॒চিষ্কে॑শ॒ং বৃষ॑ণ॒ং যমি॒মা বিশ॒ঃ প্রাব॑ন্তু জূ॒তযে॒ বিশ॑ঃ ॥ ১\।১২৭\।০২
স হি পু॒রূ চি॒দোজ॑সা বি॒রুক্ম॑তা॒ দীদ্যা॑নো॒ ভব॑তি দ্রুহংত॒রঃ প॑র॒শুর্ন দ্রু॑হংত॒রঃ ।
বী॒ল়ু চি॒দ্যস্য॒ সমৃ॑তৌ॒ শ্রুব॒দ্বনে॑ব॒ যত্স্থি॒রম্ ।
নি॒ঃষহ॑মাণো যমতে॒ নায॑তে ধন্বা॒সহা॒ নায॑তে ॥ ১\।১২৭\।০৩
দৃ॒ল়্হা চি॑দস্মা॒ অনু॑ দু॒র্যথা॑ বি॒দে তেজি॑ষ্ঠাভির॒রণি॑ভির্দা॒ষ্ট্যব॑সে॒ঽগ্নযে॑ দা॒ষ্ট্যব॑সে ।
প্র যঃ পু॒রূণি॒ গাহ॑তে॒ তক্ষ॒দ্বনে॑ব শো॒চিষা॑ ।
স্থি॒রা চি॒দন্না॒ নি রি॑ণা॒ত্যোজ॑সা॒ নি স্থি॒রাণি॑ চি॒দোজ॑সা ॥ ১\।১২৭\।০৪
তম॑স্য পৃ॒ক্ষমুপ॑রাসু ধীমহি॒ নক্ত॒ং যঃ সু॒দর্শ॑তরো॒ দিবা॑তরা॒দপ্রা॑যুষে॒ দিবা॑তরাত্ ।
আদ॒স্যাযু॒র্গ্রভ॑ণবদ্বী॒ল়ু শর্ম॒ ন সূ॒নবে॑ ।
ভ॒ক্তমভ॑ক্ত॒মবো॒ ব্যন্তো॑ অ॒জরা॑ অ॒গ্নযো॒ ব্যন্তো॑ অ॒জরা॑ঃ ॥ ১\।১২৭\।০৫
স হি শর্ধো॒ ন মারু॑তং তুবি॒ষ্বণি॒রপ্ন॑স্বতীষূ॒র্বরা॑স্বি॒ষ্টনি॒রার্ত॑নাস্বি॒ষ্টনি॑ঃ ।
আদ॑দ্ধ॒ব্যান্যা॑দ॒দির্য॒জ্ঞস্য॑ কে॒তুর॒র্হণা॑ ।
অধ॑ স্মাস্য॒ হর্ষ॑তো॒ হৃষী॑বতো॒ বিশ্বে॑ জুষন্ত॒ পন্থা॒ং নর॑ঃ শু॒ভে ন পন্থা॑ম্ ॥ ১\।১২৭\।০৬
দ্বি॒তা যদী॑ং কী॒স্তাসো॑ অ॒ভিদ্য॑বো নম॒স্যন্ত॑ উপ॒বোচ॑ন্ত॒ ভৃগ॑বো ম॒থ্নন্তো॑ দা॒শা ভৃগ॑বঃ ।
অ॒গ্নিরী॑শে॒ বসূ॑না॒ং শুচি॒র্যো ধ॒র্ণিরে॑ষাম্ ।
প্রি॒যাঁ অ॑পি॒ধীঁর্ব॑নিষীষ্ট॒ মেধি॑র॒ আ ব॑নিষীষ্ট॒ মেধি॑রঃ ॥ ১\।১২৭\।০৭
বিশ্বা॑সাং ত্বা বি॒শাং পতি॑ং হবামহে॒ সর্বা॑সাং সমা॒নং দম্প॑তিং ভু॒জে স॒ত্যগি॑র্বাহসং ভু॒জে ।
অতি॑থি॒ং মানু॑ষাণাং পি॒তুর্ন যস্যা॑স॒যা ।
অ॒মী চ॒ বিশ্বে॑ অ॒মৃতা॑স॒ আ বযো॑ হ॒ব্যা দে॒বেষ্বা বয॑ঃ ॥ ১\।১২৭\।০৮
ত্বম॑গ্নে॒ সহ॑সা॒ সহ॑ন্তমঃ শু॒ষ্মিন্ত॑মো জাযসে দে॒বতা॑তযে র॒যির্ন দে॒বতা॑তযে ।
শু॒ষ্মিন্ত॑মো॒ হি তে॒ মদো॑ দ্যু॒ম্নিন্ত॑ম উ॒ত ক্রতু॑ঃ ।
অধ॑ স্মা তে॒ পরি॑ চরন্ত্যজর শ্রুষ্টী॒বানো॒ নাজ॑র ॥ ১\।১২৭\।০৯
প্র বো॑ ম॒হে সহ॑সা॒ সহ॑স্বত উষ॒র্বুধে॑ পশু॒ষে নাগ্নযে॒ স্তোমো॑ বভূত্ব॒গ্নযে॑ ।
প্রতি॒ যদী॑ং হ॒বিষ্মা॒ন্বিশ্বা॑সু॒ ক্ষাসু॒ জোগু॑বে ।
অগ্রে॑ রে॒ভো ন জ॑রত ঋষূ॒ণাং জূর্ণি॒র্হোত॑ ঋষূ॒ণাম্ ॥ ১\।১২৭\।১০
স নো॒ নেদি॑ষ্ঠ॒ং দদৃ॑শান॒ আ ভ॒রাগ্নে॑ দে॒বেভি॒ঃ সচ॑নাঃ সুচে॒তুনা॑ ম॒হো রা॒যঃ সু॑চে॒তুনা॑ ।
মহি॑ শবিষ্ঠ নস্কৃধি স॒ংচক্ষে॑ ভু॒জে অ॒স্যৈ ।
মহি॑ স্তো॒তৃভ্যো॑ মঘবন্সু॒বীর্য॒ং মথী॑রু॒গ্রো ন শব॑সা ॥ ১\।১২৭\।১১
অ॒যং জা॑যত॒ মনু॑ষো॒ ধরী॑মণি॒ হোতা॒ যজি॑ষ্ঠ উ॒শিজা॒মনু॑ ব্র॒তম॒গ্নিঃ স্বমনু॑ ব্র॒তম্ ।
বি॒শ্বশ্রু॑ষ্টিঃ সখীয॒তে র॒যিরি॑ব শ্রবস্য॒তে ।
অদ॑ব্ধো॒ হোতা॒ নি ষ॑দদি॒ল়স্প॒দে পরি॑বীত ই॒ল়স্প॒দে ॥ ১\।১২৮\।০১
তং য॑জ্ঞ॒সাধ॒মপি॑ বাতযামস্যৃ॒তস্য॑ প॒থা নম॑সা হ॒বিষ্ম॑তা দে॒বতা॑তা হ॒বিষ্ম॑তা ।
স ন॑ ঊ॒র্জামু॒পাভৃ॑ত্য॒যা কৃ॒পা ন জূ॑র্যতি ।
যং মা॑ত॒রিশ্বা॒ মন॑বে পরা॒বতো॑ দে॒বং ভাঃ প॑রা॒বত॑ঃ ॥ ১\।১২৮\।০২
এবে॑ন স॒দ্যঃ পর্যে॑তি॒ পার্থি॑বং মুহু॒র্গী রেতো॑ বৃষ॒ভঃ কনি॑ক্রদ॒দ্দধ॒দ্রেত॒ঃ কনি॑ক্রদত্ ।
শ॒তং চক্ষা॑ণো অ॒ক্ষভি॑র্দে॒বো বনে॑ষু তু॒র্বণি॑ঃ ।
সদো॒ দধা॑ন॒ উপ॑রেষু॒ সানু॑ষ্ব॒গ্নিঃ পরে॑ষু॒ সানু॑ষু ॥ ১\।১২৮\।০৩
স সু॒ক্রতু॑ঃ পু॒রোহি॑তো॒ দমে॑দমে॒ঽগ্নির্য॒জ্ঞস্যা॑ধ্ব॒রস্য॑ চেততি॒ ক্রত্বা॑ য॒জ্ঞস্য॑ চেততি ।
ক্রত্বা॑ বে॒ধা ই॑ষূয॒তে বিশ্বা॑ জা॒তানি॑ পস্পশে ।
যতো॑ ঘৃত॒শ্রীরতি॑থি॒রজা॑যত॒ বহ্নি॑র্বে॒ধা অজা॑যত ॥ ১\।১২৮\।০৪
ক্রত্বা॒ যদ॑স্য॒ তবি॑ষীষু পৃ॒ঞ্চতে॒ঽগ্নেরবে॑ণ ম॒রুতা॒ং ন ভো॒জ্যে॑ষি॒রায॒ ন ভো॒জ্যা॑ ।
স হি ষ্মা॒ দান॒মিন্ব॑তি॒ বসূ॑নাং চ ম॒জ্মনা॑ ।
স ন॑স্ত্রাসতে দুরি॒তাদ॑ভি॒হ্রুত॒ঃ শংসা॑দ॒ঘাদ॑ভি॒হ্রুত॑ঃ ॥ ১\।১২৮\।০৫
বিশ্বো॒ বিহা॑যা অর॒তির্বসু॑র্দধে॒ হস্তে॒ দক্ষি॑ণে ত॒রণি॒র্ন শি॑শ্রথচ্ছ্রব॒স্যযা॒ ন শি॑শ্রথত্ ।
বিশ্ব॑স্মা॒ ইদি॑ষুধ্য॒তে দে॑ব॒ত্রা হ॒ব্যমোহি॑ষে ।
বিশ্ব॑স্মা॒ ইত্সু॒কৃতে॒ বার॑মৃণ্বত্য॒গ্নির্দ্বারা॒ ব্যৃ॑ণ্বতি ॥ ১\।১২৮\।০৬
স মানু॑ষে বৃ॒জনে॒ শংত॑মো হি॒তো॒৩॒॑ঽগ্নির্য॒জ্ঞেষু॒ জেন্যো॒ ন বি॒শ্পতি॑ঃ প্রি॒যো য॒জ্ঞেষু॑ বি॒শ্পতি॑ঃ ।
স হ॒ব্যা মানু॑ষাণামি॒ল়া কৃ॒তানি॑ পত্যতে ।
স ন॑স্ত্রাসতে॒ বরু॑ণস্য ধূ॒র্তের্ম॒হো দে॒বস্য॑ ধূ॒র্তেঃ ॥ ১\।১২৮\।০৭
অ॒গ্নিং হোতা॑রমীল়তে॒ বসু॑ধিতিং প্রি॒যং চেতি॑ষ্ঠমর॒তিং ন্যে॑রিরে হব্য॒বাহ॒ং ন্যে॑রিরে ।
বি॒শ্বাযু॑ং বি॒শ্ববে॑দস॒ং হোতা॑রং যজ॒তং ক॒বিম্ ।
দে॒বাসো॑ র॒ণ্বমব॑সে বসূ॒যবো॑ গী॒র্ভী র॒ণ্বং ব॑সূ॒যব॑ঃ ॥ ১\।১২৮\।০৮
যং ত্বং রথ॑মিন্দ্র মে॒ধসা॑তযেঽপা॒কা সন্ত॑মিষির প্র॒ণয॑সি॒ প্রান॑বদ্য॒ নয॑সি ।
স॒দ্যশ্চি॒ত্তম॒ভিষ্ট॑যে॒ করো॒ বশ॑শ্চ বা॒জিন॑ম্ ।
সাস্মাক॑মনবদ্য তূতুজান বে॒ধসা॑মি॒মাং বাচ॒ং ন বে॒ধসা॑ম্ ॥ ১\।১২৯\।০১
স শ্রু॑ধি॒ যঃ স্মা॒ পৃত॑নাসু॒ কাসু॑ চিদ্দ॒ক্ষায্য॑ ইন্দ্র॒ ভর॑হূতযে॒ নৃভি॒রসি॒ প্রতূ॑র্তযে॒ নৃভি॑ঃ ।
যঃ শূরৈ॒ঃ স্ব১॒॑ঃ সনি॑তা॒ যো বিপ্রৈ॒র্বাজ॒ং তরু॑তা ।
তমী॑শা॒নাস॑ ইরধন্ত বা॒জিন॑ং পৃ॒ক্ষমত্য॒ং ন বা॒জিন॑ম্ ॥ ১\।১২৯\।০২
দ॒স্মো হি ষ্মা॒ বৃষ॑ণ॒ং পিন্ব॑সি॒ ত্বচ॒ং কং চি॑দ্যাবীর॒ররু॑ং শূর॒ মর্ত্য॑ং পরিবৃ॒ণক্ষি॒ মর্ত্য॑ম্ ।
ইন্দ্রো॒ত তুভ্য॒ং তদ্দি॒বে তদ্রু॒দ্রায॒ স্বয॑শসে ।
মি॒ত্রায॑ বোচ॒ং বরু॑ণায স॒প্রথ॑ঃ সুমৃল়ী॒কায॑ স॒প্রথ॑ঃ ॥ ১\।১২৯\।০৩
অ॒স্মাক॑ং ব॒ ইন্দ্র॑মুশ্মসী॒ষ্টযে॒ সখা॑যং বি॒শ্বাযু॑ং প্রা॒সহ॒ং যুজ॒ং বাজে॑ষু প্রা॒সহ॒ং যুজ॑ম্ ।
অ॒স্মাক॒ং ব্রহ্মো॒তযেঽবা॑ পৃ॒ত্সুষু॒ কাসু॑ চিত্ ।
ন॒হি ত্বা॒ শত্রু॒ঃ স্তর॑তে স্তৃ॒ণোষি॒ যং বিশ্ব॒ং শত্রু॑ং স্তৃ॒ণোষি॒ যম্ ॥ ১\।১২৯\।০৪
নি ষূ ন॒মাতি॑মতি॒ং কয॑স্য চি॒ত্তেজি॑ষ্ঠাভির॒রণি॑ভি॒র্নোতিভি॑রু॒গ্রাভি॑রুগ্রো॒তিভি॑ঃ ।
নেষি॑ ণো॒ যথা॑ পু॒রানে॒নাঃ শূ॑র॒ মন্য॑সে ।
বিশ্বা॑নি পূ॒রোরপ॑ পর্ষি॒ বহ্নি॑রা॒সা বহ্নি॑র্নো॒ অচ্ছ॑ ॥ ১\।১২৯\।০৫
প্র তদ্বো॑চেয॒ং ভব্যা॒যেন্দ॑বে॒ হব্যো॒ ন য ই॒ষবা॒ন্মন্ম॒ রেজ॑তি রক্ষো॒হা মন্ম॒ রেজ॑তি ।
স্ব॒যং সো অ॒স্মদা নি॒দো ব॒ধৈর॑জেত দুর্ম॒তিম্ ।
অব॑ স্রবেদ॒ঘশ॑ংসোঽবত॒রমব॑ ক্ষু॒দ্রমি॑ব স্রবেত্ ॥ ১\।১২৯\।০৬
ব॒নেম॒ তদ্ধোত্র॑যা চি॒তন্ত্যা॑ ব॒নেম॑ র॒যিং র॑যিবঃ সু॒বীর্য॑ং র॒ণ্বং সন্ত॑ং সু॒বীর্য॑ম্ ।
দু॒র্মন্মা॑নং সু॒মন্তু॑ভি॒রেমি॒ষা পৃ॑চীমহি ।
আ স॒ত্যাভি॒রিন্দ্র॑ং দ্যু॒ম্নহূ॑তিভি॒র্যজ॑ত্রং দ্যু॒ম্নহূ॑তিভিঃ ॥ ১\।১২৯\।০৭
প্রপ্রা॑ বো অ॒স্মে স্বয॑শোভিরূ॒তী প॑রিব॒র্গ ইন্দ্রো॑ দুর্মতী॒নাং দরী॑মন্দুর্মতী॒নাম্ ।
স্ব॒যং সা রি॑ষ॒যধ্যৈ॒ যা ন॑ উপে॒ষে অ॒ত্রৈঃ ।
হ॒তেম॑স॒ন্ন ব॑ক্ষতি ক্ষি॒প্তা জূ॒র্ণির্ন ব॑ক্ষতি ॥ ১\।১২৯\।০৮
ত্বং ন॑ ইন্দ্র রা॒যা পরী॑ণসা যা॒হি প॒থাঁ অ॑নে॒হসা॑ পু॒রো যা॑হ্যর॒ক্ষসা॑ ।
সচ॑স্ব নঃ পরা॒ক আ সচ॑স্বাস্তমী॒ক আ ।
পা॒হি নো॑ দূ॒রাদা॒রাদ॒ভিষ্টি॑ভি॒ঃ সদা॑ পাহ্য॒ভিষ্টি॑ভিঃ ॥ ১\।১২৯\।০৯
ত্বং ন॑ ইন্দ্র রা॒যা তরূ॑ষসো॒গ্রং চি॑ত্ত্বা মহি॒মা স॑ক্ষ॒দব॑সে ম॒হে মি॒ত্রং নাব॑সে ।
ওজি॑ষ্ঠ॒ ত্রাত॒রবি॑তা॒ রথ॒ং কং চি॑দমর্ত্য ।
অ॒ন্যম॒স্মদ্রি॑রিষে॒ঃ কং চি॑দদ্রিবো॒ রিরি॑ক্ষন্তং চিদদ্রিবঃ ॥ ১\।১২৯\।১০
পা॒হি ন॑ ইন্দ্র সুষ্টুত স্রি॒ধো॑ঽবযা॒তা সদ॒মিদ্দু॑র্মতী॒নাং দে॒বঃ সন্দু॑র্মতী॒নাম্ ।
হ॒ন্তা পা॒পস্য॑ র॒ক্ষস॑স্ত্রা॒তা বিপ্র॑স্য॒ মাব॑তঃ ।
অধা॒ হি ত্বা॑ জনি॒তা জীজ॑নদ্বসো রক্ষো॒হণ॑ং ত্বা॒ জীজ॑নদ্বসো ॥ ১\।১২৯\।১১
এন্দ্র॑ যা॒হ্যুপ॑ নঃ পরা॒বতো॒ নাযমচ্ছা॑ বি॒দথা॑নীব॒ সত্প॑তি॒রস্ত॒ং রাজে॑ব॒ সত্প॑তিঃ ।
হবা॑মহে ত্বা ব॒যং প্রয॑স্বন্তঃ সু॒তে সচা॑ ।
পু॒ত্রাসো॒ ন পি॒তর॒ং বাজ॑সাতযে॒ মংহি॑ষ্ঠ॒ং বাজ॑সাতযে ॥ ১\।১৩০\।০১
পিবা॒ সোম॑মিন্দ্র সুবা॒নমদ্রি॑ভি॒ঃ কোশে॑ন সি॒ক্তম॑ব॒তং ন বংস॑গস্তাতৃষা॒ণো ন বংস॑গঃ ।
মদা॑য হর্য॒তায॑ তে তু॒বিষ্ট॑মায॒ ধায॑সে ।
আ ত্বা॑ যচ্ছন্তু হ॒রিতো॒ ন সূর্য॒মহা॒ বিশ্বে॑ব॒ সূর্য॑ম্ ॥ ১\।১৩০\।০২
অবি॑ন্দদ্দি॒বো নিহি॑ত॒ং গুহা॑ নি॒ধিং বের্ন গর্ভ॒ং পরি॑বীত॒মশ্ম॑ন্যন॒ন্তে অ॒ন্তরশ্ম॑নি ।
ব্র॒জং ব॒জ্রী গবা॑মিব॒ সিষা॑স॒ন্নঙ্গি॑রস্তমঃ ।
অপা॑বৃণো॒দিষ॒ ইন্দ্র॒ঃ পরী॑বৃতা॒ দ্বার॒ ইষ॒ঃ পরী॑বৃতাঃ ॥ ১\।১৩০\।০৩
দা॒দৃ॒হা॒ণো বজ্র॒মিন্দ্রো॒ গভ॑স্ত্যো॒ঃ ক্ষদ্মে॑ব তি॒গ্মমস॑নায॒ সং শ্য॑দহি॒হত্যা॑য॒ সং শ্য॑ত্ ।
স॒ংবি॒ব্যা॒ন ওজ॑সা॒ শবো॑ভিরিন্দ্র ম॒জ্মনা॑ ।
তষ্টে॑ব বৃ॒ক্ষং ব॒নিনো॒ নি বৃ॑শ্চসি পর॒শ্বেব॒ নি বৃ॑শ্চসি ॥ ১\।১৩০\।০৪
ত্বং বৃথা॑ ন॒দ্য॑ ইন্দ্র॒ সর্ত॒বেঽচ্ছা॑ সমু॒দ্রম॑সৃজো॒ রথা॑ঁ ইব বাজয॒তো রথা॑ঁ ইব ।
ই॒ত ঊ॒তীর॑যুঞ্জত সমা॒নমর্থ॒মক্ষি॑তম্ ।
ধে॒নূরি॑ব॒ মন॑বে বি॒শ্বদো॑হসো॒ জনা॑য বি॒শ্বদো॑হসঃ ॥ ১\।১৩০\।০৫
ই॒মাং তে॒ বাচ॑ং বসূ॒যন্ত॑ আ॒যবো॒ রথ॒ং ন ধীর॒ঃ স্বপা॑ অতক্ষিষুঃ সু॒ম্নায॒ ত্বাম॑তক্ষিষুঃ ।
শু॒ম্ভন্তো॒ জেন্য॑ং যথা॒ বাজে॑ষু বিপ্র বা॒জিন॑ম্ ।
অত্য॑মিব॒ শব॑সে সা॒তযে॒ ধনা॒ বিশ্বা॒ ধনা॑নি সা॒তযে॑ ॥ ১\।১৩০\।০৬
ভি॒নত্পুরো॑ নব॒তিমি॑ন্দ্র পূ॒রবে॒ দিবো॑দাসায॒ মহি॑ দা॒শুষে॑ নৃতো॒ বজ্রে॑ণ দা॒শুষে॑ নৃতো ।
অ॒তি॒থি॒গ্বায॒ শম্ব॑রং গি॒রেরু॒গ্রো অবা॑ভরত্ ।
ম॒হো ধনা॑নি॒ দয॑মান॒ ওজ॑সা॒ বিশ্বা॒ ধনা॒ন্যোজ॑সা ॥ ১\।১৩০\।০৭
ইন্দ্র॑ঃ স॒মত্সু॒ যজ॑মান॒মার্য॒ং প্রাব॒দ্বিশ্বে॑ষু শ॒তমূ॑তিরা॒জিষু॒ স্ব॑র্মীল়্হেষ্বা॒জিষু॑ ।
মন॑বে॒ শাস॑দব্র॒তান্ত্বচ॑ং কৃ॒ষ্ণাম॑রন্ধযত্ ।
দক্ষ॒ন্ন বিশ্ব॑ং ততৃষা॒ণমো॑ষতি॒ ন্য॑র্শসা॒নমো॑ষতি ॥ ১\।১৩০\।০৮
সূর॑শ্চ॒ক্রং প্র বৃ॑হজ্জা॒ত ওজ॑সা প্রপি॒ত্বে বাচ॑মরু॒ণো মু॑ষাযতীশা॒ন আ মু॑ষাযতি ।
উ॒শনা॒ যত্প॑রা॒বতোঽজ॑গন্নূ॒তযে॑ কবে ।
সু॒ম্নানি॒ বিশ্বা॒ মনু॑ষেব তু॒র্বণি॒রহা॒ বিশ্বে॑ব তু॒র্বণি॑ঃ ॥ ১\।১৩০\।০৯
স নো॒ নব্যে॑ভির্বৃষকর্মন্নু॒ক্থৈঃ পুরা॑ং দর্তঃ পা॒যুভি॑ঃ পাহি শ॒গ্মৈঃ ।
দি॒বো॒দা॒সেভি॑রিন্দ্র॒ স্তবা॑নো বাবৃধী॒থা অহো॑ভিরিব॒ দ্যৌঃ ॥ ১\।১৩০\।১০
ইন্দ্রা॑য॒ হি দ্যৌরসু॑রো॒ অন॑ম্ন॒তেন্দ্রা॑য ম॒হী পৃ॑থি॒বী বরী॑মভির্দ্যু॒ম্নসা॑তা॒ বরী॑মভিঃ ।
ইন্দ্র॒ং বিশ্বে॑ স॒জোষ॑সো দে॒বাসো॑ দধিরে পু॒রঃ ।
ইন্দ্রা॑য॒ বিশ্বা॒ সব॑নানি॒ মানু॑ষা রা॒তানি॑ সন্তু॒ মানু॑ষা ॥ ১\।১৩১\।০১
বিশ্বে॑ষু॒ হি ত্বা॒ সব॑নেষু তু॒ঞ্জতে॑ সমা॒নমেক॒ং বৃষ॑মণ্যব॒ঃ পৃথ॒ক্স্ব॑ঃ সনি॒ষ্যব॒ঃ পৃথ॑ক্ ।
তং ত্বা॒ নাব॒ং ন প॒র্ষণি॑ং শূ॒ষস্য॑ ধু॒রি ধী॑মহি ।
ইন্দ্র॒ং ন য॒জ্ঞৈশ্চি॒তয॑ন্ত আ॒যব॒ঃ স্তোমে॑ভি॒রিন্দ্র॑মা॒যব॑ঃ ॥ ১\।১৩১\।০২
বি ত্বা॑ ততস্রে মিথু॒না অ॑ব॒স্যবো॑ ব্র॒জস্য॑ সা॒তা গব্য॑স্য নি॒ঃসৃজ॒ঃ সক্ষ॑ন্ত ইন্দ্র নি॒ঃসৃজ॑ঃ ।
যদ্গ॒ব্যন্তা॒ দ্বা জনা॒ স্ব১॒॑র্যন্তা॑ স॒মূহ॑সি ।
আ॒বিষ্করি॑ক্র॒দ্বৃষ॑ণং সচা॒ভুব॒ং বজ্র॑মিন্দ্র সচা॒ভুব॑ম্ ॥ ১\।১৩১\।০৩
বি॒দুষ্টে॑ অ॒স্য বী॒র্য॑স্য পূ॒রব॒ঃ পুরো॒ যদি॑ন্দ্র॒ শার॑দীর॒বাতি॑রঃ সাসহা॒নো অ॒বাতি॑রঃ ।
শাস॒স্তমি॑ন্দ্র॒ মর্ত্য॒ময॑জ্যুং শবসস্পতে ।
ম॒হীম॑মুষ্ণাঃ পৃথি॒বীমি॒মা অ॒পো ম॑ন্দসা॒ন ই॒মা অ॒পঃ ॥ ১\।১৩১\।০৪
আদিত্তে॑ অ॒স্য বী॒র্য॑স্য চর্কির॒ন্মদে॑ষু বৃষন্নু॒শিজো॒ যদাবি॑থ সখীয॒তো যদাবি॑থ ।
চ॒কর্থ॑ কা॒রমে॑ভ্য॒ঃ পৃত॑নাসু॒ প্রব॑ন্তবে ।
তে অ॒ন্যাম॑ন্যাং ন॒দ্য॑ং সনিষ্ণত শ্রব॒স্যন্ত॑ঃ সনিষ্ণত ॥ ১\।১৩১\।০৫
উ॒তো নো॑ অ॒স্যা উ॒ষসো॑ জু॒ষেত॒ হ্য১॒॑র্কস্য॑ বোধি হ॒বিষো॒ হবী॑মভি॒ঃ স্ব॑র্ষাতা॒ হবী॑মভিঃ ।
যদি॑ন্দ্র॒ হন্ত॑বে॒ মৃধো॒ বৃষা॑ বজ্রি॒ঞ্চিকে॑তসি ।
আ মে॑ অ॒স্য বে॒ধসো॒ নবী॑যসো॒ মন্ম॑ শ্রুধি॒ নবী॑যসঃ ॥ ১\।১৩১\।০৬
ত্বং তমি॑ন্দ্র বাবৃধা॒নো অ॑স্ম॒যুর॑মিত্র॒যন্ত॑ং তুবিজাত॒ মর্ত্য॒ং বজ্রে॑ণ শূর॒ মর্ত্য॑ম্ ।
জ॒হি যো নো॑ অঘা॒যতি॑ শৃণু॒ষ্ব সু॒শ্রব॑স্তমঃ ।
রি॒ষ্টং ন যাম॒ন্নপ॑ ভূতু দুর্ম॒তির্বিশ্বাপ॑ ভূতু দুর্ম॒তিঃ ॥ ১\।১৩১\।০৭
ত্বযা॑ ব॒যং ম॑ঘব॒ন্পূর্ব্যে॒ ধন॒ ইন্দ্র॑ত্বোতাঃ সাসহ্যাম পৃতন্য॒তো ব॑নু॒যাম॑ বনুষ্য॒তঃ ।
নেদি॑ষ্ঠে অ॒স্মিন্নহ॒ন্যধি॑ বোচা॒ নু সু॑ন্ব॒তে ।
অ॒স্মিন্য॒জ্ঞে বি চ॑যেমা॒ ভরে॑ কৃ॒তং বা॑জ॒যন্তো॒ ভরে॑ কৃ॒তম্ ॥ ১\।১৩২\।০১
স্ব॒র্জে॒ষে ভর॑ আ॒প্রস্য॒ বক্ম॑ন্যুষ॒র্বুধ॒ঃ স্বস্মি॒ন্নঞ্জ॑সি ক্রা॒ণস্য॒ স্বস্মি॒ন্নঞ্জ॑সি ।
অহ॒ন্নিন্দ্রো॒ যথা॑ বি॒দে শী॒র্ষ্ণাশী॑র্ষ্ণোপ॒বাচ্য॑ঃ ।
অ॒স্ম॒ত্রা তে॑ স॒ধ্র্য॑ক্সন্তু রা॒তযো॑ ভ॒দ্রা ভ॒দ্রস্য॑ রা॒তয॑ঃ ॥ ১\।১৩২\।০২
তত্তু প্রয॑ঃ প্র॒ত্নথা॑ তে শুশুক্ব॒নং যস্মি॑ন্য॒জ্ঞে বার॒মকৃ॑ণ্বত॒ ক্ষয॑মৃ॒তস্য॒ বার॑সি॒ ক্ষয॑ম্ ।
বি তদ্বো॑চে॒রধ॑ দ্বি॒তান্তঃ প॑শ্যন্তি র॒শ্মিভি॑ঃ ।
স ঘা॑ বিদে॒ অন্বিন্দ্রো॑ গ॒বেষ॑ণো বন্ধু॒ক্ষিদ্ভ্যো॑ গ॒বেষ॑ণঃ ॥ ১\।১৩২\।০৩
নূ ই॒ত্থা তে॑ পূ॒র্বথা॑ চ প্র॒বাচ্য॒ং যদঙ্গি॑রো॒ভ্যোঽবৃ॑ণো॒রপ॑ ব্র॒জমিন্দ্র॒ শিক্ষ॒ন্নপ॑ ব্র॒জম্ ।
ঐভ্য॑ঃ সমা॒ন্যা দি॒শাস্মভ্য॑ং জেষি॒ যোত্সি॑ চ ।
সু॒ন্বদ্ভ্যো॑ রন্ধযা॒ কং চি॑দব্র॒তং হৃ॑ণা॒যন্ত॑ং চিদব্র॒তম্ ॥ ১\।১৩২\।০৪
সং যজ্জনা॒ন্ক্রতু॑ভি॒ঃ শূর॑ ঈ॒ক্ষয॒দ্ধনে॑ হি॒তে ত॑রুষন্ত শ্রব॒স্যব॒ঃ প্র য॑ক্ষন্ত শ্রব॒স্যব॑ঃ ।
তস্মা॒ আযু॑ঃ প্র॒জাব॒দিদ্বাধে॑ অর্চ॒ন্ত্যোজ॑সা ।
ইন্দ্র॑ ও॒ক্য॑ং দিধিষন্ত ধী॒তযো॑ দে॒বাঁ অচ্ছা॒ ন ধী॒তয॑ঃ ॥ ১\।১৩২\।০৫
যু॒বং তমি॑ন্দ্রাপর্বতা পুরো॒যুধা॒ যো ন॑ঃ পৃত॒ন্যাদপ॒ তংত॒মিদ্ধ॑ত॒ং বজ্রে॑ণ॒ তংত॒মিদ্ধ॑তম্ ।
দূ॒রে চ॒ত্তায॑ চ্ছন্ত্স॒দ্গহ॑ন॒ং যদিন॑ক্ষত্ ।
অ॒স্মাক॒ং শত্রূ॒ন্পরি॑ শূর বি॒শ্বতো॑ দ॒র্মা দ॑র্ষীষ্ট বি॒শ্বত॑ঃ ॥ ১\।১৩২\।০৬
উ॒ভে পু॑নামি॒ রোদ॑সী ঋ॒তেন॒ দ্রুহো॑ দহামি॒ সং ম॒হীর॑নি॒ন্দ্রাঃ ।
অ॒ভি॒ব্লগ্য॒ যত্র॑ হ॒তা অ॒মিত্রা॑ বৈলস্থা॒নং পরি॑ তৃ॒ল়্হা অশে॑রন্ ॥ ১\।১৩৩\।০১
অ॒ভি॒ব্লগ্যা॑ চিদদ্রিবঃ শী॒র্ষা যা॑তু॒মতী॑নাম্ ।
ছি॒ন্ধি ব॑টূ॒রিণা॑ প॒দা ম॒হাব॑টূরিণা প॒দা ॥ ১\।১৩৩\।০২
অবা॑সাং মঘবঞ্জহি॒ শর্ধো॑ যাতু॒মতী॑নাম্ ।
বৈ॒ল॒স্থা॒ন॒কে অ॑র্ম॒কে ম॒হাবৈ॑লস্থে অর্ম॒কে ॥ ১\।১৩৩\।০৩
যাসা॑ং তি॒স্রঃ প॑ঞ্চা॒শতো॑ঽভিব্ল॒ঙ্গৈর॒পাব॑পঃ ।
তত্সু তে॑ মনাযতি ত॒কত্সু তে॑ মনাযতি ॥ ১\।১৩৩\।০৪
পি॒শঙ্গ॑ভৃষ্টিমম্ভৃ॒ণং পি॒শাচি॑মিন্দ্র॒ সং মৃ॑ণ ।
সর্ব॒ং রক্ষো॒ নি ব॑র্হয ॥ ১\।১৩৩\।০৫
অ॒বর্ম॒হ ই॑ন্দ্র দাদৃ॒হি শ্রু॒ধী ন॑ঃ শু॒শোচ॒ হি দ্যৌঃ ক্ষা ন ভী॒ষাঁ অ॑দ্রিবো ঘৃ॒ণান্ন ভী॒ষাঁ অ॑দ্রিবঃ ।
শু॒ষ্মিন্ত॑মো॒ হি শু॒ষ্মিভি॑র্ব॒ধৈরু॒গ্রেভি॒রীয॑সে ।
অপূ॑রুষঘ্নো অপ্রতীত শূর॒ সত্ব॑ভিস্ত্রিস॒প্তৈঃ শূ॑র॒ সত্ব॑ভিঃ ॥ ১\।১৩৩\।০৬
ব॒নোতি॒ হি সু॒ন্বন্ক্ষয॒ং পরী॑ণসঃ সুন্বা॒নো হি ষ্মা॒ যজ॒ত্যব॒ দ্বিষো॑ দে॒বানা॒মব॒ দ্বিষ॑ঃ ।
সু॒ন্বা॒ন ইত্সি॑ষাসতি স॒হস্রা॑ বা॒জ্যবৃ॑তঃ ।
সু॒ন্বা॒নাযেন্দ্রো॑ দদাত্যা॒ভুব॑ং র॒যিং দ॑দাত্যা॒ভুব॑ম্ ॥ ১\।১৩৩\।০৭
আ ত্বা॒ জুবো॑ রারহা॒ণা অ॒ভি প্রযো॒ বাযো॒ বহ॑ন্ত্বি॒হ পূ॒র্বপী॑তযে॒ সোম॑স্য পূ॒র্বপী॑তযে ।
ঊ॒র্ধ্বা তে॒ অনু॑ সূ॒নৃতা॒ মন॑স্তিষ্ঠতু জান॒তী ।
নি॒যুত্ব॑তা॒ রথে॒না যা॑হি দা॒বনে॒ বাযো॑ ম॒খস্য॑ দা॒বনে॑ ॥ ১\।১৩৪\।০১
মন্দ॑ন্তু ত্বা ম॒ন্দিনো॑ বায॒বিন্দ॑বো॒ঽস্মত্ক্রা॒ণাস॒ঃ সুকৃ॑তা অ॒ভিদ্য॑বো॒ গোভি॑ঃ ক্রা॒ণা অ॒ভিদ্য॑বঃ ।
যদ্ধ॑ ক্রা॒ণা ই॒রধ্যৈ॒ দক্ষ॒ং সচ॑ন্ত ঊ॒তয॑ঃ ।
স॒ধ্রী॒চী॒না নি॒যুতো॑ দা॒বনে॒ ধিয॒ উপ॑ ব্রুবত ঈ॒ং ধিয॑ঃ ॥ ১\।১৩৪\।০২
বা॒যুর্যু॑ঙ্ক্তে॒ রোহি॑তা বা॒যুর॑রু॒ণা বা॒যূ রথে॑ অজি॒রা ধু॒রি বোল়্হ॑বে॒ বহি॑ষ্ঠা ধু॒রি বোল়্হ॑বে ।
প্র বো॑ধযা॒ পুর॑ংধিং জা॒র আ স॑স॒তীমি॑ব ।
প্র চ॑ক্ষয॒ রোদ॑সী বাসযো॒ষস॒ঃ শ্রব॑সে বাসযো॒ষস॑ঃ ॥ ১\।১৩৪\।০৩
তুভ্য॑মু॒ষাস॒ঃ শুচ॑যঃ পরা॒বতি॑ ভ॒দ্রা বস্ত্রা॑ তন্বতে॒ দংসু॑ র॒শ্মিষু॑ চি॒ত্রা নব্যে॑ষু র॒শ্মিষু॑ ।
তুভ্য॑ং ধে॒নুঃ স॑ব॒র্দুঘা॒ বিশ্বা॒ বসূ॑নি দোহতে ।
অজ॑নযো ম॒রুতো॑ ব॒ক্ষণা॑ভ্যো দি॒ব আ ব॒ক্ষণা॑ভ্যঃ ॥ ১\।১৩৪\।০৪
তুভ্য॑ং শু॒ক্রাস॒ঃ শুচ॑যস্তুর॒ণ্যবো॒ মদে॑ষূ॒গ্রা ই॑ষণন্ত ভু॒র্বণ্য॒পামি॑ষন্ত ভু॒র্বণি॑ ।
ত্বাং ত্সা॒রী দস॑মানো॒ ভগ॑মীট্টে তক্ব॒বীযে॑ ।
ত্বং বিশ্ব॑স্মা॒দ্ভুব॑নাত্পাসি॒ ধর্ম॑ণাসু॒র্যা॑ত্পাসি॒ ধর্ম॑ণা ॥ ১\।১৩৪\।০৫
ত্বং নো॑ বাযবেষা॒মপূ॑র্ব্য॒ঃ সোমা॑নাং প্রথ॒মঃ পী॒তিম॑র্হসি সু॒তানা॑ং পী॒তিম॑র্হসি ।
উ॒তো বি॒হুত্ম॑তীনাং বি॒শাং ব॑ব॒র্জুষী॑ণাম্ ।
বিশ্বা॒ ইত্তে॑ ধে॒নবো॑ দুহ্র আ॒শির॑ং ঘৃ॒তং দু॑হ্রত আ॒শির॑ম্ ॥ ১\।১৩৪\।০৬
স্তী॒র্ণং ব॒র্হিরুপ॑ নো যাহি বী॒তযে॑ স॒হস্রে॑ণ নি॒যুতা॑ নিযুত্বতে শ॒তিনী॑ভির্নিযুত্বতে ।
তুভ্য॒ং হি পূ॒র্বপী॑তযে দে॒বা দে॒বায॑ যেমি॒রে ।
প্র তে॑ সু॒তাসো॒ মধু॑মন্তো অস্থির॒ন্মদা॑য॒ ক্রত্বে॑ অস্থিরন্ ॥ ১\।১৩৫\।০১
তুভ্যা॒যং সোম॒ঃ পরি॑পূতো॒ অদ্রি॑ভিঃ স্পা॒র্হা বসা॑ন॒ঃ পরি॒ কোশ॑মর্ষতি শু॒ক্রা বসা॑নো অর্ষতি ।
তবা॒যং ভা॒গ আ॒যুষু॒ সোমো॑ দে॒বেষু॑ হূযতে ।
বহ॑ বাযো নি॒যুতো॑ যাহ্যস্ম॒যুর্জু॑ষা॒ণো যা॑হ্যস্ম॒যুঃ ॥ ১\।১৩৫\।০২
আ নো॑ নি॒যুদ্ভি॑ঃ শ॒তিনী॑ভিরধ্ব॒রং স॑হ॒স্রিণী॑ভি॒রুপ॑ যাহি বী॒তযে॒ বাযো॑ হ॒ব্যানি॑ বী॒তযে॑ ।
তবা॒যং ভা॒গ ঋ॒ত্বিয॒ঃ সর॑শ্মি॒ঃ সূর্যে॒ সচা॑ ।
অ॒ধ্ব॒র্যুভি॒র্ভর॑মাণা অযংসত॒ বাযো॑ শু॒ক্রা অ॑যংসত ॥ ১\।১৩৫\।০৩
আ বা॒ং রথো॑ নি॒যুত্বা॑ন্বক্ষ॒দব॑সে॒ঽভি প্রযা॑ংসি॒ সুধি॑তানি বী॒তযে॒ বাযো॑ হ॒ব্যানি॑ বী॒তযে॑ ।
পিব॑ত॒ং মধ্বো॒ অন্ধ॑সঃ পূর্ব॒পেয॒ং হি বা॑ং হি॒তম্ ।
বায॒বা চ॒ন্দ্রেণ॒ রাধ॒সা গ॑ত॒মিন্দ্র॑শ্চ॒ রাধ॒সা গ॑তম্ ॥ ১\।১৩৫\।০৪
আ বা॒ং ধিযো॑ ববৃত্যুরধ্ব॒রাঁ উপে॒মমিন্দু॑ং মর্মৃজন্ত বা॒জিন॑মা॒শুমত্য॒ং ন বা॒জিন॑ম্ ।
তেষা॑ং পিবতমস্ম॒যূ আ নো॑ গন্তমি॒হোত্যা ।
ইন্দ্র॑বাযূ সু॒তানা॒মদ্রি॑ভির্যু॒বং মদা॑য বাজদা যু॒বম্ ॥ ১\।১৩৫\।০৫
ই॒মে বা॒ং সোমা॑ অ॒প্স্বা সু॒তা ই॒হাধ্ব॒র্যুভি॒র্ভর॑মাণা অযংসত॒ বাযো॑ শু॒ক্রা অ॑যংসত ।
এ॒তে বা॑ম॒ভ্য॑সৃক্ষত তি॒রঃ প॒বিত্র॑মা॒শব॑ঃ ।
যু॒বা॒যবোঽতি॒ রোমা॑ণ্য॒ব্যযা॒ সোমা॑সো॒ অত্য॒ব্যযা॑ ॥ ১\।১৩৫\।০৬
অতি॑ বাযো সস॒তো যা॑হি॒ শশ্ব॑তো॒ যত্র॒ গ্রাবা॒ বদ॑তি॒ তত্র॑ গচ্ছতং গৃ॒হমিন্দ্র॑শ্চ গচ্ছতম্ ।
বি সূ॒নৃতা॒ দদৃ॑শে॒ রীয॑তে ঘৃ॒তমা পূ॒র্ণযা॑ নি॒যুতা॑ যাথো অধ্ব॒রমিন্দ্র॑শ্চ যাথো অধ্ব॒রম্ ॥ ১\।১৩৫\।০৭
অত্রাহ॒ তদ্ব॑হেথে॒ মধ্ব॒ আহু॑তি॒ং যম॑শ্ব॒ত্থমু॑প॒তিষ্ঠ॑ন্ত জা॒যবো॒ঽস্মে তে স॑ন্তু জা॒যব॑ঃ ।
সা॒কং গাব॒ঃ সুব॑তে॒ পচ্য॑তে॒ যবো॒ ন তে॑ বায॒ উপ॑ দস্যন্তি ধে॒নবো॒ নাপ॑ দস্যন্তি ধে॒নব॑ঃ ॥ ১\।১৩৫\।০৮
ই॒মে যে তে॒ সু বা॑যো বা॒হ্বো॑জসো॒ঽন্তর্ন॒দী তে॑ প॒তয॑ন্ত্যু॒ক্ষণো॒ মহি॒ ব্রাধ॑ন্ত উ॒ক্ষণ॑ঃ ।
ধন্ব॑ঞ্চি॒দ্যে অ॑না॒শবো॑ জী॒রাশ্চি॒দগি॑রৌকসঃ ।
সূর্য॑স্যেব র॒শ্মযো॑ দুর্নি॒যন্ত॑বো॒ হস্ত॑যোর্দুর্নি॒যন্ত॑বঃ ॥ ১\।১৩৫\।০৯
প্র সু জ্যেষ্ঠ॑ং নিচি॒রাভ্যা॑ং বৃ॒হন্নমো॑ হ॒ব্যং ম॒তিং ভ॑রতা মৃল়॒যদ্ভ্যা॒ং স্বাদি॑ষ্ঠং মৃল়॒যদ্ভ্যা॑ম্ ।
তা স॒ম্রাজা॑ ঘৃ॒তাসু॑তী য॒জ্ঞেয॑জ্ঞ॒ উপ॑স্তুতা ।
অথৈ॑নোঃ ক্ষ॒ত্রং ন কুত॑শ্চ॒নাধৃষে॑ দেব॒ত্বং নূ চি॑দা॒ধৃষে॑ ॥ ১\।১৩৬\।০১
অদ॑র্শি গা॒তুরু॒রবে॒ বরী॑যসী॒ পন্থা॑ ঋ॒তস্য॒ সম॑যংস্ত র॒শ্মিভি॒শ্চক্ষু॒র্ভগ॑স্য র॒শ্মিভি॑ঃ ।
দ্যু॒ক্ষং মি॒ত্রস্য॒ সাদ॑নমর্য॒ম্ণো বরু॑ণস্য চ ।
অথা॑ দধাতে বৃ॒হদু॒ক্থ্যং১॒॑ বয॑ উপ॒স্তুত্য॑ং বৃ॒হদ্বয॑ঃ ॥ ১\।১৩৬\।০২
জ্যোতি॑ষ্মতী॒মদি॑তিং ধার॒যত্ক্ষি॑তি॒ং স্ব॑র্বতী॒মা স॑চেতে দি॒বেদি॑বে জাগৃ॒বাংসা॑ দি॒বেদি॑বে ।
জ্যোতি॑ষ্মত্ক্ষ॒ত্রমা॑শাতে আদি॒ত্যা দানু॑ন॒স্পতী॑ ।
মি॒ত্রস্তযো॒র্বরু॑ণো যাত॒যজ্জ॑নোঽর্য॒মা যা॑ত॒যজ্জ॑নঃ ॥ ১\।১৩৬\।০৩
অ॒যং মি॒ত্রায॒ বরু॑ণায॒ শংত॑ম॒ঃ সোমো॑ ভূত্বব॒পানে॒ষ্বাভ॑গো দে॒বো দে॒বেষ্বাভ॑গঃ ।
তং দে॒বাসো॑ জুষেরত॒ বিশ্বে॑ অ॒দ্য স॒জোষ॑সঃ ।
তথা॑ রাজানা করথো॒ যদীম॑হ॒ ঋতা॑বানা॒ যদীম॑হে ॥ ১\।১৩৬\।০৪
যো মি॒ত্রায॒ বরু॑ণা॒যাবি॑ধ॒জ্জনো॑ঽন॒র্বাণ॒ং তং পরি॑ পাতো॒ অংহ॑সো দা॒শ্বাংস॒ং মর্ত॒মংহ॑সঃ ।
তম॑র্য॒মাভি র॑ক্ষত্যৃজূ॒যন্ত॒মনু॑ ব্র॒তম্ ।
উ॒ক্থৈর্য এ॑নোঃ পরি॒ভূষ॑তি ব্র॒তং স্তোমৈ॑রা॒ভূষ॑তি ব্র॒তম্ ॥ ১\।১৩৬\।০৫
নমো॑ দি॒বে বৃ॑হ॒তে রোদ॑সীভ্যাং মি॒ত্রায॑ বোচ॒ং বরু॑ণায মী॒ল়্হুষে॑ সুমৃল়ী॒কায॑ মী॒ল়্হুষে॑ ।
ইন্দ্র॑ম॒গ্নিমুপ॑ স্তুহি দ্যু॒ক্ষম॑র্য॒মণ॒ং ভগ॑ম্ ।
জ্যোগ্জীব॑ন্তঃ প্র॒জযা॑ সচেমহি॒ সোম॑স্যো॒তী স॑চেমহি ॥ ১\।১৩৬\।০৬
ঊ॒তী দে॒বানা॑ং ব॒যমিন্দ্র॑বন্তো মংসী॒মহি॒ স্বয॑শসো ম॒রুদ্ভি॑ঃ ।
অ॒গ্নির্মি॒ত্রো বরু॑ণ॒ঃ শর্ম॑ যংস॒ন্তদ॑শ্যাম ম॒ঘবা॑নো ব॒যং চ॑ ॥ ১\।১৩৬\।০৭
সু॒ষু॒মা যা॑ত॒মদ্রি॑ভি॒র্গোশ্রী॑তা মত্স॒রা ই॒মে সোমা॑সো মত্স॒রা ই॒মে ।
আ রা॑জানা দিবিস্পৃশাস্ম॒ত্রা গ॑ন্ত॒মুপ॑ নঃ ।
ই॒মে বা॑ং মিত্রাবরুণা॒ গবা॑শির॒ঃ সোমা॑ঃ শু॒ক্রা গবা॑শিরঃ ॥ ১\।১৩৭\।০১
ই॒ম আ যা॑ত॒মিন্দ॑ব॒ঃ সোমা॑সো॒ দধ্যা॑শিরঃ সু॒তাসো॒ দধ্যা॑শিরঃ ।
উ॒ত বা॑মু॒ষসো॑ বু॒ধি সা॒কং সূর্য॑স্য র॒শ্মিভি॑ঃ ।
সু॒তো মি॒ত্রায॒ বরু॑ণায পী॒তযে॒ চারু॑রৃ॒তায॑ পী॒তযে॑ ॥ ১\।১৩৭\।০২
তাং বা॑ং ধে॒নুং ন বা॑স॒রীম॒ংশুং দু॑হ॒ন্ত্যদ্রি॑ভি॒ঃ সোম॑ং দুহ॒ন্ত্যদ্রি॑ভিঃ ।
অ॒স্ম॒ত্রা গ॑ন্ত॒মুপ॑ নো॒ঽর্বাঞ্চা॒ সোম॑পীতযে ।
অ॒যং বা॑ং মিত্রাবরুণা॒ নৃভি॑ঃ সু॒তঃ সোম॒ আ পী॒তযে॑ সু॒তঃ ॥ ১\।১৩৭\।০৩
প্রপ্র॑ পূ॒ষ্ণস্তু॑বিজা॒তস্য॑ শস্যতে মহি॒ত্বম॑স্য ত॒বসো॒ ন ত॑ন্দতে স্তো॒ত্রম॑স্য॒ ন ত॑ন্দতে ।
অর্চা॑মি সুম্ন॒যন্ন॒হমন্ত্যূ॑তিং মযো॒ভুব॑ম্ ।
বিশ্ব॑স্য॒ যো মন॑ আযুযু॒বে ম॒খো দে॒ব আ॑যুযু॒বে ম॒খঃ ॥ ১\।১৩৮\।০১
প্র হি ত্বা॑ পূষন্নজি॒রং ন যাম॑নি॒ স্তোমে॑ভিঃ কৃ॒ণ্ব ঋ॒ণবো॒ যথা॒ মৃধ॒ উষ্ট্রো॒ ন পী॑পরো॒ মৃধ॑ঃ ।
হু॒বে যত্ত্বা॑ মযো॒ভুব॑ং দে॒বং স॒খ্যায॒ মর্ত্য॑ঃ ।
অ॒স্মাক॑মাঙ্গূ॒ষান্দ্যু॒ম্নিন॑স্কৃধি॒ বাজে॑ষু দ্যু॒ম্নিন॑স্কৃধি ॥ ১\।১৩৮\।০২
যস্য॑ তে পূষন্স॒খ্যে বি॑প॒ন্যব॒ঃ ক্রত্বা॑ চি॒ত্সন্তোঽব॑সা বুভুজ্রি॒র ইতি॒ ক্রত্বা॑ বুভুজ্রি॒রে ।
তামনু॑ ত্বা॒ নবী॑যসীং নি॒যুত॑ং রা॒য ঈ॑মহে ।
অহে॑ল়মান উরুশংস॒ সরী॑ ভব॒ বাজে॑বাজে॒ সরী॑ ভব ॥ ১\।১৩৮\।০৩
অ॒স্যা ঊ॒ ষু ণ॒ উপ॑ সা॒তযে॑ ভু॒বোঽহে॑ল়মানো ররি॒বাঁ অ॑জাশ্ব শ্রবস্য॒তাম॑জাশ্ব ।
ও ষু ত্বা॑ ববৃতীমহি॒ স্তোমে॑ভির্দস্ম সা॒ধুভি॑ঃ ।
ন॒হি ত্বা॑ পূষন্নতি॒মন্য॑ আঘৃণে॒ ন তে॑ স॒খ্যম॑পহ্নু॒বে ॥ ১\।১৩৮\।০৪
অস্তু॒ শ্রৌষ॑ট্ পু॒রো অ॒গ্নিং ধি॒যা দ॑ধ॒ আ নু তচ্ছর্ধো॑ দি॒ব্যং বৃ॑ণীমহ ইন্দ্রবা॒যূ বৃ॑ণীমহে ।
যদ্ধ॑ ক্রা॒ণা বি॒বস্ব॑তি॒ নাভা॑ স॒ংদাযি॒ নব্য॑সী ।
অধ॒ প্র সূ ন॒ উপ॑ যন্তু ধী॒তযো॑ দে॒বাঁ অচ্ছা॒ ন ধী॒তয॑ঃ ॥ ১\।১৩৯\।০১
যদ্ধ॒ ত্যন্মি॑ত্রাবরুণাবৃ॒তাদধ্যা॑দ॒দাথে॒ অনৃ॑ত॒ং স্বেন॑ ম॒ন্যুনা॒ দক্ষ॑স্য॒ স্বেন॑ ম॒ন্যুনা॑ ।
যু॒বোরি॒ত্থাধি॒ সদ্ম॒স্বপ॑শ্যাম হির॒ণ্যয॑ম্ ।
ধী॒ভিশ্চ॒ন মন॑সা॒ স্বেভি॑র॒ক্ষভি॒ঃ সোম॑স্য॒ স্বেভি॑র॒ক্ষভি॑ঃ ॥ ১\।১৩৯\।০২
যু॒বাং স্তোমে॑ভির্দেব॒যন্তো॑ অশ্বিনাশ্রা॒বয॑ন্ত ইব॒ শ্লোক॑মা॒যবো॑ যু॒বাং হ॒ব্যাভ্যা॒৩॒॑যব॑ঃ ।
যু॒বোর্বিশ্বা॒ অধি॒ শ্রিয॒ঃ পৃক্ষ॑শ্চ বিশ্ববেদসা ।
প্রু॒ষা॒যন্তে॑ বাং প॒বযো॑ হির॒ণ্যযে॒ রথে॑ দস্রা হির॒ণ্যযে॑ ॥ ১\।১৩৯\।০৩
অচে॑তি দস্রা॒ ব্যু১॒॑ নাক॑মৃণ্বথো যু॒ঞ্জতে॑ বাং রথ॒যুজো॒ দিবি॑ষ্টিষ্বধ্ব॒স্মানো॒ দিবি॑ষ্টিষু ।
অধি॑ বা॒ং স্থাম॑ ব॒ন্ধুরে॒ রথে॑ দস্রা হির॒ণ্যযে॑ ।
প॒থেব॒ যন্তা॑বনু॒শাস॑তা॒ রজোঽঞ্জ॑সা॒ শাস॑তা॒ রজ॑ঃ ॥ ১\।১৩৯\।০৪
শচী॑ভির্নঃ শচীবসূ॒ দিবা॒ নক্ত॑ং দশস্যতম্ ।
মা বা॑ং রা॒তিরুপ॑ দস॒ত্কদা॑ চ॒নাস্মদ্রা॒তিঃ কদা॑ চ॒ন ॥ ১\।১৩৯\।০৫
বৃষ॑ন্নিন্দ্র বৃষ॒পাণা॑স॒ ইন্দ॑ব ই॒মে সু॒তা অদ্রি॑ষুতাস উ॒দ্ভিদ॒স্তুভ্য॑ং সু॒তাস॑ উ॒দ্ভিদ॑ঃ ।
তে ত্বা॑ মন্দন্তু দা॒বনে॑ ম॒হে চি॒ত্রায॒ রাধ॑সে ।
গী॒র্ভির্গি॑র্বাহ॒ঃ স্তব॑মান॒ আ গ॑হি সুমৃল়ী॒কো ন॒ আ গ॑হি ॥ ১\।১৩৯\।০৬
ও ষূ ণো॑ অগ্নে শৃণুহি॒ ত্বমী॑ল়ি॒তো দে॒বেভ্যো॑ ব্রবসি য॒জ্ঞিযে॑ভ্যো॒ রাজ॑ভ্যো য॒জ্ঞিযে॑ভ্যঃ ।
যদ্ধ॒ ত্যামঙ্গি॑রোভ্যো ধে॒নুং দে॑বা॒ অদ॑ত্তন ।
বি তাং দু॑হ্রে অর্য॒মা ক॒র্তরী॒ সচা॑ঁ এ॒ষ তাং বে॑দ মে॒ সচা॑ ॥ ১\।১৩৯\।০৭
মো ষু বো॑ অ॒স্মদ॒ভি তানি॒ পৌংস্যা॒ সনা॑ ভূবন্দ্যু॒ম্নানি॒ মোত জা॑রিষুর॒স্মত্পু॒রোত জা॑রিষুঃ ।
যদ্ব॑শ্চি॒ত্রং যু॒গেযু॑গে॒ নব্য॒ং ঘোষা॒দম॑র্ত্যম্ ।
অ॒স্মাসু॒ তন্ম॑রুতো॒ যচ্চ॑ দু॒ষ্টর॑ং দিধৃ॒তা যচ্চ॑ দু॒ষ্টর॑ম্ ॥ ১\।১৩৯\।০৮
দ॒ধ্যঙ্হ॑ মে জ॒নুষ॒ং পূর্বো॒ অঙ্গি॑রাঃ প্রি॒যমে॑ধ॒ঃ কণ্বো॒ অত্রি॒র্মনু॑র্বিদু॒স্তে মে॒ পূর্বে॒ মনু॑র্বিদুঃ ।
তেষা॑ং দে॒বেষ্বায॑তির॒স্মাক॒ং তেষু॒ নাভ॑যঃ ।
তেষা॑ং প॒দেন॒ মহ্যা ন॑মে গি॒রেন্দ্রা॒গ্নী আ ন॑মে গি॒রা ॥ ১\।১৩৯\।০৯
হোতা॑ যক্ষদ্ব॒নিনো॑ বন্ত॒ বার্য॒ং বৃহ॒স্পতি॑র্যজতি বে॒ন উ॒ক্ষভি॑ঃ পুরু॒বারে॑ভিরু॒ক্ষভি॑ঃ ।
জ॒গৃ॒ভ্মা দূ॒রা॑দিশ॒ং শ্লোক॒মদ্রে॒রধ॒ ত্মনা॑ ।
অধা॑রযদর॒রিন্দা॑নি সু॒ক্রতু॑ঃ পু॒রূ সদ্মা॑নি সু॒ক্রতু॑ঃ ॥ ১\।১৩৯\।১০
যে দে॑বাসো দি॒ব্যেকা॑দশ॒ স্থ পৃ॑থি॒ব্যামধ্যেকা॑দশ॒ স্থ ।
অ॒প্সু॒ক্ষিতো॑ মহি॒নৈকা॑দশ॒ স্থ তে দে॑বাসো য॒জ্ঞমি॒মং জু॑ষধ্বম্ ॥ ১\।১৩৯\।১১
বে॒দি॒ষদে॑ প্রি॒যধা॑মায সু॒দ্যুতে॑ ধা॒সিমি॑ব॒ প্র ভ॑রা॒ যোনি॑ম॒গ্নযে॑ ।
বস্ত্রে॑ণেব বাসযা॒ মন্ম॑না॒ শুচি॑ং জ্যো॒তীর॑থং শু॒ক্রব॑র্ণং তমো॒হন॑ম্ ॥ ১\।১৪০\।০১
অ॒ভি দ্বি॒জন্মা॑ ত্রি॒বৃদন্ন॑মৃজ্যতে সংবত্স॒রে বা॑বৃধে জ॒গ্ধমী॒ পুন॑ঃ ।
অ॒ন্যস্যা॒সা জি॒হ্বযা॒ জেন্যো॒ বৃষা॒ ন্য১॒॑ন্যেন॑ ব॒নিনো॑ মৃষ্ট বার॒ণঃ ॥ ১\।১৪০\।০২
কৃ॒ষ্ণ॒প্রুতৌ॑ বেবি॒জে অ॑স্য স॒ক্ষিতা॑ উ॒ভা ত॑রেতে অ॒ভি মা॒তরা॒ শিশু॑ম্ ।
প্রা॒চাজি॑হ্বং ধ্ব॒সয॑ন্তং তৃষু॒চ্যুত॒মা সাচ্য॒ং কুপ॑য॒ং বর্ধ॑নং পি॒তুঃ ॥ ১\।১৪০\।০৩
মু॒মু॒ক্ষ্বো॒৩॒॑ মন॑বে মানবস্য॒তে র॑ঘু॒দ্রুব॑ঃ কৃ॒ষ্ণসী॑তাস ঊ॒ জুব॑ঃ ।
অ॒স॒ম॒না অ॑জি॒রাসো॑ রঘু॒ষ্যদো॒ বাত॑জূতা॒ উপ॑ যুজ্যন্ত আ॒শব॑ঃ ॥ ১\।১৪০\।০৪
আদ॑স্য॒ তে ধ্ব॒সয॑ন্তো॒ বৃথে॑রতে কৃ॒ষ্ণমভ্ব॒ং মহি॒ বর্প॒ঃ করি॑ক্রতঃ ।
যত্সী॑ং ম॒হীম॒বনি॒ং প্রাভি মর্মৃ॑শদভিশ্ব॒সন্স্ত॒নয॒ন্নেতি॒ নান॑দত্ ॥ ১\।১৪০\।০৫
ভূষ॒ন্ন যোঽধি॑ ব॒ভ্রূষু॒ নম্ন॑তে॒ বৃষে॑ব॒ পত্নী॑র॒ভ্যে॑তি॒ রোরু॑বত্ ।
ও॒জা॒যমা॑নস্ত॒ন্ব॑শ্চ শুম্ভতে ভী॒মো ন শৃঙ্গা॑ দবিধাব দু॒র্গৃভি॑ঃ ॥ ১\।১৪০\।০৬
স স॒ংস্তিরো॑ বি॒ষ্টির॒ঃ সং গৃ॑ভাযতি জা॒নন্নে॒ব জা॑ন॒তীর্নিত্য॒ আ শ॑যে ।
পুন॑র্বর্ধন্তে॒ অপি॑ যন্তি দে॒ব্য॑ম॒ন্যদ্বর্প॑ঃ পি॒ত্রোঃ কৃ॑ণ্বতে॒ সচা॑ ॥ ১\।১৪০\।০৭
তম॒গ্রুব॑ঃ কে॒শিনী॒ঃ সং হি রে॑ভি॒র ঊ॒র্ধ্বাস্ত॑স্থুর্ম॒ম্রুষী॒ঃ প্রাযবে॒ পুন॑ঃ ।
তাসা॑ং জ॒রাং প্র॑মু॒ঞ্চন্নে॑তি॒ নান॑দ॒দসু॒ং পর॑ং জ॒নয॑ঞ্জী॒বমস্তৃ॑তম্ ॥ ১\।১৪০\।০৮
অ॒ধী॒বা॒সং পরি॑ মা॒তূ রি॒হন্নহ॑ তুবি॒গ্রেভি॒ঃ সত্ব॑ভির্যাতি॒ বি জ্রয॑ঃ ।
বযো॒ দধ॑ত্প॒দ্বতে॒ রেরি॑হ॒ত্সদানু॒ শ্যেনী॑ সচতে বর্ত॒নীরহ॑ ॥ ১\।১৪০\।০৯
অ॒স্মাক॑মগ্নে ম॒ঘব॑ত্সু দীদি॒হ্যধ॒ শ্বসী॑বান্বৃষ॒ভো দমূ॑নাঃ ।
অ॒বাস্যা॒ শিশু॑মতীরদীদে॒র্বর্মে॑ব যু॒ত্সু প॑রি॒জর্ভু॑রাণঃ ॥ ১\।১৪০\।১০
ই॒দম॑গ্নে॒ সুধি॑ত॒ং দুর্ধি॑তা॒দধি॑ প্রি॒যাদু॑ চি॒ন্মন্ম॑ন॒ঃ প্রেযো॑ অস্তু তে ।
যত্তে॑ শু॒ক্রং ত॒ন্বো॒৩॒॑ রোচ॑তে॒ শুচি॒ তেনা॒স্মভ্য॑ং বনসে॒ রত্ন॒মা ত্বম্ ॥ ১\।১৪০\।১১
রথা॑য॒ নাব॑মু॒ত নো॑ গৃ॒হায॒ নিত্যা॑রিত্রাং প॒দ্বতী॑ং রাস্যগ্নে ।
অ॒স্মাক॑ং বী॒রাঁ উ॒ত নো॑ ম॒ঘোনো॒ জনা॑ঁশ্চ॒ যা পা॒রযা॒চ্ছর্ম॒ যা চ॑ ॥ ১\।১৪০\।১২
অ॒ভী নো॑ অগ্ন উ॒ক্থমিজ্জু॑গুর্যা॒ দ্যাবা॒ক্ষামা॒ সিন্ধ॑বশ্চ॒ স্বগূ॑র্তাঃ ।
গব্য॒ং যব্য॒ং যন্তো॑ দী॒র্ঘাহেষ॒ং বর॑মরু॒ণ্যো॑ বরন্ত ॥ ১\।১৪০\।১৩
বল়ি॒ত্থা তদ্বপু॑ষে ধাযি দর্শ॒তং দে॒বস্য॒ ভর্গ॒ঃ সহ॑সো॒ যতো॒ জনি॑ ।
যদী॒মুপ॒ হ্বর॑তে॒ সাধ॑তে ম॒তিরৃ॒তস্য॒ ধেনা॑ অনযন্ত স॒স্রুত॑ঃ ॥ ১\।১৪১\।০১
পৃ॒ক্ষো বপু॑ঃ পিতু॒মান্নিত্য॒ আ শ॑যে দ্বি॒তীয॒মা স॒প্তশি॑বাসু মা॒তৃষু॑ ।
তৃ॒তীয॑মস্য বৃষ॒ভস্য॑ দো॒হসে॒ দশ॑প্রমতিং জনযন্ত॒ যোষ॑ণঃ ॥ ১\।১৪১\।০২
নির্যদী॑ং বু॒ধ্নান্ম॑হি॒ষস্য॒ বর্প॑স ঈশা॒নাস॒ঃ শব॑সা॒ ক্রন্ত॑ সূ॒রয॑ঃ ।
যদী॒মনু॑ প্র॒দিবো॒ মধ্ব॑ আধ॒বে গুহা॒ সন্ত॑ং মাত॒রিশ্বা॑ মথা॒যতি॑ ॥ ১\।১৪১\।০৩
প্র যত্পি॒তুঃ প॑র॒মান্নী॒যতে॒ পর্যা পৃ॒ক্ষুধো॑ বী॒রুধো॒ দংসু॑ রোহতি ।
উ॒ভা যদ॑স্য জ॒নুষ॒ং যদিন্ব॑ত॒ আদিদ্যবি॑ষ্ঠো অভবদ্ঘৃ॒ণা শুচি॑ঃ ॥ ১\।১৪১\।০৪
আদিন্মা॒তৄরাবি॑শ॒দ্যাস্বা শুচি॒রহি॑ংস্যমান উর্বি॒যা বি বা॑বৃধে ।
অনু॒ যত্পূর্বা॒ অরু॑হত্সনা॒জুবো॒ নি নব্য॑সী॒ষ্বব॑রাসু ধাবতে ॥ ১\।১৪১\।০৫
আদিদ্ধোতা॑রং বৃণতে॒ দিবি॑ষ্টিষু॒ ভগ॑মিব পপৃচা॒নাস॑ ঋঞ্জতে ।
দে॒বান্যত্ক্রত্বা॑ ম॒জ্মনা॑ পুরুষ্টু॒তো মর্ত॒ং শংস॑ং বি॒শ্বধা॒ বেতি॒ ধায॑সে ॥ ১\।১৪১\।০৬
বি যদস্থা॑দ্যজ॒তো বাত॑চোদিতো হ্বা॒রো ন বক্বা॑ জ॒রণা॒ অনা॑কৃতঃ ।
তস্য॒ পত্ম॑ন্দ॒ক্ষুষ॑ঃ কৃ॒ষ্ণজ॑ংহস॒ঃ শুচি॑জন্মনো॒ রজ॒ আ ব্য॑ধ্বনঃ ॥ ১\।১৪১\।০৭
রথো॒ ন যা॒তঃ শিক্ব॑ভিঃ কৃ॒তো দ্যামঙ্গে॑ভিররু॒ষেভি॑রীযতে ।
আদ॑স্য॒ তে কৃ॒ষ্ণাসো॑ দক্ষি সূ॒রয॒ঃ শূর॑স্যেব ত্বে॒ষথা॑দীষতে॒ বয॑ঃ ॥ ১\।১৪১\।০৮
ত্বযা॒ হ্য॑গ্নে॒ বরু॑ণো ধৃ॒তব্র॑তো মি॒ত্রঃ শা॑শ॒দ্রে অ॑র্য॒মা সু॒দান॑বঃ ।
যত্সী॒মনু॒ ক্রতু॑না বি॒শ্বথা॑ বি॒ভুর॒রান্ন নে॒মিঃ প॑রি॒ভূরজা॑যথাঃ ॥ ১\।১৪১\।০৯
ত্বম॑গ্নে শশমা॒নায॑ সুন্ব॒তে রত্ন॑ং যবিষ্ঠ দে॒বতা॑তিমিন্বসি ।
তং ত্বা॒ নু নব্য॑ং সহসো যুবন্ব॒যং ভগ॒ং ন কা॒রে ম॑হিরত্ন ধীমহি ॥ ১\।১৪১\।১০
অ॒স্মে র॒যিং ন স্বর্থ॒ং দমূ॑নস॒ং ভগ॒ং দক্ষ॒ং ন প॑পৃচাসি ধর্ণ॒সিম্ ।
র॒শ্মীঁরি॑ব॒ যো যম॑তি॒ জন্ম॑নী উ॒ভে দে॒বানা॒ং শংস॑মৃ॒ত আ চ॑ সু॒ক্রতু॑ঃ ॥ ১\।১৪১\।১১
উ॒ত ন॑ঃ সু॒দ্যোত্মা॑ জী॒রাশ্বো॒ হোতা॑ ম॒ন্দ্রঃ শৃ॑ণবচ্চ॒ন্দ্রর॑থঃ ।
স নো॑ নেষ॒ন্নেষ॑তমৈ॒রমূ॑রো॒ঽগ্নির্বা॒মং সু॑বি॒তং বস্যো॒ অচ্ছ॑ ॥ ১\।১৪১\।১২
অস্তা॑ব্য॒গ্নিঃ শিমী॑বদ্ভির॒র্কৈঃ সাম্রা॑জ্যায প্রত॒রং দধা॑নঃ ।
অ॒মী চ॒ যে ম॒ঘবা॑নো ব॒যং চ॒ মিহ॒ং ন সূরো॒ অতি॒ নিষ্ট॑তন্যুঃ ॥ ১\।১৪১\।১৩
সমি॑দ্ধো অগ্ন॒ আ ব॑হ দে॒বাঁ অ॒দ্য য॒তস্রু॑চে ।
তন্তু॑ং তনুষ্ব পূ॒র্ব্যং সু॒তসো॑মায দা॒শুষে॑ ॥ ১\।১৪২\।০১
ঘৃ॒তব॑ন্ত॒মুপ॑ মাসি॒ মধু॑মন্তং তনূনপাত্ ।
য॒জ্ঞং বিপ্র॑স্য॒ মাব॑তঃ শশমা॒নস্য॑ দা॒শুষ॑ঃ ॥ ১\।১৪২\।০২
শুচি॑ঃ পাব॒কো অদ্ভু॑তো॒ মধ্বা॑ য॒জ্ঞং মি॑মিক্ষতি ।
নরা॒শংস॒স্ত্রিরা দি॒বো দে॒বো দে॒বেষু॑ য॒জ্ঞিয॑ঃ ॥ ১\।১৪২\।০৩
ঈ॒ল়ি॒তো অ॑গ্ন॒ আ ব॒হেন্দ্র॑ং চি॒ত্রমি॒হ প্রি॒যম্ ।
ই॒যং হি ত্বা॑ ম॒তির্মমাচ্ছা॑ সুজিহ্ব ব॒চ্যতে॑ ॥ ১\।১৪২\।০৪
স্তৃ॒ণা॒নাসো॑ য॒তস্রু॑চো ব॒র্হির্য॒জ্ঞে স্ব॑ধ্ব॒রে ।
বৃ॒ঞ্জে দে॒বব্য॑চস্তম॒মিন্দ্রা॑য॒ শর্ম॑ স॒প্রথ॑ঃ ॥ ১\।১৪২\।০৫
বি শ্র॑যন্তামৃতা॒বৃধ॑ঃ প্র॒যৈ দে॒বেভ্যো॑ ম॒হীঃ ।
পা॒ব॒কাস॑ঃ পুরু॒স্পৃহো॒ দ্বারো॑ দে॒বীর॑স॒শ্চত॑ঃ ॥ ১\।১৪২\।০৬
আ ভন্দ॑মানে॒ উপা॑কে॒ নক্তো॒ষাসা॑ সু॒পেশ॑সা ।
য॒হ্বী ঋ॒তস্য॑ মা॒তরা॒ সীদ॑তাং ব॒র্হিরা সু॒মত্ ॥ ১\।১৪২\।০৭
ম॒ন্দ্রজি॑হ্বা জুগু॒র্বণী॒ হোতা॑রা॒ দৈব্যা॑ ক॒বী ।
য॒জ্ঞং নো॑ যক্ষতামি॒মং সি॒ধ্রম॒দ্য দি॑বি॒স্পৃশ॑ম্ ॥ ১\।১৪২\।০৮
শুচি॑র্দে॒বেষ্বর্পি॑তা॒ হোত্রা॑ ম॒রুত্সু॒ ভার॑তী ।
ইল়া॒ সর॑স্বতী ম॒হী ব॒র্হিঃ সী॑দন্তু য॒জ্ঞিযা॑ঃ ॥ ১\।১৪২\।০৯
তন্ন॑স্তু॒রীপ॒মদ্ভু॑তং পু॒রু বার॑ং পু॒রু ত্মনা॑ ।
ত্বষ্টা॒ পোষা॑য॒ বি ষ্য॑তু রা॒যে নাভা॑ নো অস্ম॒যুঃ ॥ ১\।১৪২\।১০
অ॒ব॒সৃ॒জন্নুপ॒ ত্মনা॑ দে॒বান্য॑ক্ষি বনস্পতে ।
অ॒গ্নির্হ॒ব্যা সু॑ষূদতি দে॒বো দে॒বেষু॒ মেধি॑রঃ ॥ ১\।১৪২\।১১
পূ॒ষ॒ণ্বতে॑ ম॒রুত্ব॑তে বি॒শ্বদে॑বায বা॒যবে॑ ।
স্বাহা॑ গায॒ত্রবে॑পসে হ॒ব্যমিন্দ্রা॑য কর্তন ॥ ১\।১৪২\।১২
স্বাহা॑কৃতা॒ন্যা গ॒হ্যুপ॑ হ॒ব্যানি॑ বী॒তযে॑ ।
ইন্দ্রা গ॑হি শ্রু॒ধী হব॒ং ত্বাং হ॑বন্তে অধ্ব॒রে ॥ ১\।১৪২\।১৩
প্র তব্য॑সী॒ং নব্য॑সীং ধী॒তিম॒গ্নযে॑ বা॒চো ম॒তিং সহ॑সঃ সূ॒নবে॑ ভরে ।
অ॒পাং নপা॒দ্যো বসু॑ভিঃ স॒হ প্রি॒যো হোতা॑ পৃথি॒ব্যাং ন্যসী॑দদৃ॒ত্বিয॑ঃ ॥ ১\।১৪৩\।০১
স জায॑মানঃ পর॒মে ব্যো॑মন্যা॒বির॒গ্নির॑ভবন্মাত॒রিশ্ব॑নে ।
অ॒স্য ক্রত্বা॑ সমিধা॒নস্য॑ ম॒জ্মনা॒ প্র দ্যাবা॑ শো॒চিঃ পৃ॑থি॒বী অ॑রোচযত্ ॥ ১\।১৪৩\।০২
অ॒স্য ত্বে॒ষা অ॒জরা॑ অ॒স্য ভা॒নব॑ঃ সুস॒ংদৃশ॑ঃ সু॒প্রতী॑কস্য সু॒দ্যুত॑ঃ ।
ভাত্ব॑ক্ষসো॒ অত্য॒ক্তুর্ন সিন্ধ॑বো॒ঽগ্নে রে॑জন্তে॒ অস॑সন্তো অ॒জরা॑ঃ ॥ ১\।১৪৩\।০৩
যমে॑রি॒রে ভৃগ॑বো বি॒শ্ববে॑দস॒ং নাভা॑ পৃথি॒ব্যা ভুব॑নস্য ম॒জ্মনা॑ ।
অ॒গ্নিং তং গী॒র্ভির্হি॑নুহি॒ স্ব আ দমে॒ য একো॒ বস্বো॒ বরু॑ণো॒ ন রাজ॑তি ॥ ১\।১৪৩\।০৪
ন যো বরা॑য ম॒রুতা॑মিব স্ব॒নঃ সেনে॑ব সৃ॒ষ্টা দি॒ব্যা যথা॒শনি॑ঃ ।
অ॒গ্নির্জম্ভৈ॑স্তিগি॒তৈর॑ত্তি॒ ভর্ব॑তি যো॒ধো ন শত্রূ॒ন্স বনা॒ ন্যৃ॑ঞ্জতে ॥ ১\।১৪৩\।০৫
কু॒বিন্নো॑ অ॒গ্নিরু॒চথ॑স্য॒ বীরস॒দ্বসু॑ষ্কু॒বিদ্বসু॑ভি॒ঃ কাম॑মা॒বর॑ত্ ।
চো॒দঃ কু॒বিত্তু॑তু॒জ্যাত্সা॒তযে॒ ধিয॒ঃ শুচি॑প্রতীক॒ং তম॒যা ধি॒যা গৃ॑ণে ॥ ১\।১৪৩\।০৬
ঘৃ॒তপ্র॑তীকং ব ঋ॒তস্য॑ ধূ॒র্ষদ॑ম॒গ্নিং মি॒ত্রং ন স॑মিধা॒ন ঋ॑ঞ্জতে ।
ইন্ধা॑নো অ॒ক্রো বি॒দথে॑ষু॒ দীদ্য॑চ্ছু॒ক্রব॑র্ণা॒মুদু॑ নো যংসতে॒ ধিয॑ম্ ॥ ১\।১৪৩\।০৭
অপ্র॑যুচ্ছ॒ন্নপ্র॑যুচ্ছদ্ভিরগ্নে শি॒বেভি॑র্নঃ পা॒যুভি॑ঃ পাহি শ॒গ্মৈঃ ।
অদ॑ব্ধেভি॒রদৃ॑পিতেভিরি॒ষ্টেঽনি॑মিষদ্ভি॒ঃ পরি॑ পাহি নো॒ জাঃ ॥ ১\।১৪৩\।০৮
এতি॒ প্র হোতা॑ ব্র॒তম॑স্য মা॒যযো॒র্ধ্বাং দধা॑ন॒ঃ শুচি॑পেশস॒ং ধিয॑ম্ ।
অ॒ভি স্রুচ॑ঃ ক্রমতে দক্ষিণা॒বৃতো॒ যা অ॑স্য॒ ধাম॑ প্রথ॒মং হ॒ নিংস॑তে ॥ ১\।১৪৪\।০১
অ॒ভীমৃ॒তস্য॑ দো॒হনা॑ অনূষত॒ যোনৌ॑ দে॒বস্য॒ সদ॑নে॒ পরী॑বৃতাঃ ।
অ॒পামু॒পস্থে॒ বিভৃ॑তো॒ যদাব॑স॒দধ॑ স্ব॒ধা অ॑ধয॒দ্যাভি॒রীয॑তে ॥ ১\।১৪৪\।০২
যুযূ॑ষত॒ঃ সব॑যসা॒ তদিদ্বপু॑ঃ সমা॒নমর্থ॑ং বি॒তরি॑ত্রতা মি॒থঃ ।
আদী॒ং ভগো॒ ন হব্য॒ঃ সম॒স্মদা বোল়্হু॒র্ন র॒শ্মীন্সম॑যংস্ত॒ সার॑থিঃ ॥ ১\।১৪৪\।০৩
যমী॒ং দ্বা সব॑যসা সপ॒র্যত॑ঃ সমা॒নে যোনা॑ মিথু॒না সমো॑কসা ।
দিবা॒ ন নক্ত॑ং পলি॒তো যুবা॑জনি পু॒রূ চর॑ন্ন॒জরো॒ মানু॑ষা যু॒গা ॥ ১\।১৪৪\।০৪
তমী॑ং হিন্বন্তি ধী॒তযো॒ দশ॒ ব্রিশো॑ দে॒বং মর্তা॑স ঊ॒তযে॑ হবামহে ।
ধনো॒রধি॑ প্র॒বত॒ আ স ঋ॑ণ্বত্যভি॒ব্রজ॑দ্ভির্ব॒যুনা॒ নবা॑ধিত ॥ ১\।১৪৪\।০৫
ত্বং হ্য॑গ্নে দি॒ব্যস্য॒ রাজ॑সি॒ ত্বং পার্থি॑বস্য পশু॒পা ই॑ব॒ ত্মনা॑ ।
এনী॑ ত এ॒তে বৃ॑হ॒তী অ॑ভি॒শ্রিযা॑ হির॒ণ্যযী॒ বক্ব॑রী ব॒র্হিরা॑শাতে ॥ ১\।১৪৪\।০৬
অগ্নে॑ জু॒ষস্ব॒ প্রতি॑ হর্য॒ তদ্বচো॒ মন্দ্র॒ স্বধা॑ব॒ ঋত॑জাত॒ সুক্র॑তো ।
যো বি॒শ্বত॑ঃ প্র॒ত্যঙ্ঙসি॑ দর্শ॒তো র॒ণ্বঃ সংদৃ॑ষ্টৌ পিতু॒মাঁ ই॑ব॒ ক্ষয॑ঃ ॥ ১\।১৪৪\।০৭
তং পৃ॑চ্ছতা॒ স জ॑গামা॒ স বে॑দ॒ স চি॑কি॒ত্বাঁ ঈ॑যতে॒ সা ন্বী॑যতে ।
তস্মি॑ন্সন্তি প্র॒শিষ॒স্তস্মি॑ন্নি॒ষ্টয॒ঃ স বাজ॑স্য॒ শব॑সঃ শু॒ষ্মিণ॒স্পতি॑ঃ ॥ ১\।১৪৫\।০১
তমিত্পৃ॑চ্ছন্তি॒ ন সি॒মো বি পৃ॑চ্ছতি॒ স্বেনে॑ব॒ ধীরো॒ মন॑সা॒ যদগ্র॑ভীত্ ।
ন মৃ॑ষ্যতে প্রথ॒মং নাপ॑র॒ং বচো॒ঽস্য ক্রত্বা॑ সচতে॒ অপ্র॑দৃপিতঃ ॥ ১\।১৪৫\।০২
তমিদ্গ॑চ্ছন্তি জু॒হ্ব১॒॑স্তমর্ব॑তী॒র্বিশ্বা॒ন্যেক॑ঃ শৃণব॒দ্বচা॑ংসি মে ।
পু॒রু॒প্রৈ॒ষস্ততু॑রির্যজ্ঞ॒সাধ॒নোঽচ্ছি॑দ্রোতি॒ঃ শিশু॒রাদ॑ত্ত॒ সং রভ॑ঃ ॥ ১\।১৪৫\।০৩
উ॒প॒স্থায॑ং চরতি॒ যত্স॒মার॑ত স॒দ্যো জা॒তস্ত॑ত্সার॒ যুজ্যে॑ভিঃ ।
অ॒ভি শ্বা॒ন্তং মৃ॑শতে না॒ন্দ্যে॑ মু॒দে যদী॒ং গচ্ছ॑ন্ত্যুশ॒তীর॑পিষ্ঠি॒তম্ ॥ ১\।১৪৫\।০৪
স ঈ॑ং মৃ॒গো অপ্যো॑ বন॒র্গুরুপ॑ ত্ব॒চ্যু॑প॒মস্যা॒ং নি ধা॑যি ।
ব্য॑ব্রবীদ্ব॒যুনা॒ মর্ত্যে॑ভ্যো॒ঽগ্নির্বি॒দ্বাঁ ঋ॑ত॒চিদ্ধি স॒ত্যঃ ॥ ১\।১৪৫\।০৫
ত্রি॒মূ॒র্ধান॑ং স॒প্তর॑শ্মিং গৃণী॒ষেঽনূ॑নম॒গ্নিং পি॒ত্রোরু॒পস্থে॑ ।
নি॒ষ॒ত্তম॑স্য॒ চর॑তো ধ্রু॒বস্য॒ বিশ্বা॑ দি॒বো রো॑চ॒নাপ॑প্রি॒বাংস॑ম্ ॥ ১\।১৪৬\।০১
উ॒ক্ষা ম॒হাঁ অ॒ভি ব॑বক্ষ এনে অ॒জর॑স্তস্থাবি॒তঊ॑তিরৃ॒ষ্বঃ ।
উ॒র্ব্যাঃ প॒দো নি দ॑ধাতি॒ সানৌ॑ রি॒হন্ত্যূধো॑ অরু॒ষাসো॑ অস্য ॥ ১\।১৪৬\।০২
স॒মা॒নং ব॒ত্সম॒ভি স॒ংচর॑ন্তী॒ বিষ্ব॑গ্ধে॒নূ বি চ॑রতঃ সু॒মেকে॑ ।
অ॒ন॒প॒বৃ॒জ্যাঁ অধ্ব॑নো॒ মিমা॑নে॒ বিশ্বা॒ন্কেতা॒ঁ অধি॑ ম॒হো দধা॑নে ॥ ১\।১৪৬\।০৩
ধীরা॑সঃ প॒দং ক॒বযো॑ নযন্তি॒ নানা॑ হৃ॒দা রক্ষ॑মাণা অজু॒র্যম্ ।
সিষা॑সন্ত॒ঃ পর্য॑পশ্যন্ত॒ সিন্ধু॑মা॒বিরে॑ভ্যো অভব॒ত্সূর্যো॒ নৄন্ ॥ ১\।১৪৬\।০৪
দি॒দৃ॒ক্ষেণ্য॒ঃ পরি॒ কাষ্ঠা॑সু॒ জেন্য॑ ঈ॒ল়েন্যো॑ ম॒হো অর্ভা॑য জী॒বসে॑ ।
পু॒রু॒ত্রা যদভ॑ব॒ত্সূরহৈ॑ভ্যো॒ গর্ভে॑ভ্যো ম॒ঘবা॑ বি॒শ্বদ॑র্শতঃ ॥ ১\।১৪৬\।০৫
ক॒থা তে॑ অগ্নে শু॒চয॑ন্ত আ॒যোর্দ॑দা॒শুর্বাজে॑ভিরাশুষা॒ণাঃ ।
উ॒ভে যত্তো॒কে তন॑যে॒ দধা॑না ঋ॒তস্য॒ সাম॑ন্র॒ণয॑ন্ত দে॒বাঃ ॥ ১\।১৪৭\।০১
বোধা॑ মে অ॒স্য বচ॑সো যবিষ্ঠ॒ মংহি॑ষ্ঠস্য॒ প্রভৃ॑তস্য স্বধাবঃ ।
পীয॑তি ত্বো॒ অনু॑ ত্বো গৃণাতি ব॒ন্দারু॑স্তে ত॒ন্ব॑ং বন্দে অগ্নে ॥ ১\।১৪৭\।০২
যে পা॒যবো॑ মামতে॒যং তে॑ অগ্নে॒ পশ্য॑ন্তো অ॒ন্ধং দু॑রি॒তাদর॑ক্ষন্ ।
র॒রক্ষ॒ তান্সু॒কৃতো॑ বি॒শ্ববে॑দা॒ দিপ্স॑ন্ত॒ ইদ্রি॒পবো॒ নাহ॑ দেভুঃ ॥ ১\।১৪৭\।০৩
যো নো॑ অগ্নে॒ অর॑রিবাঁ অঘা॒যুর॑রাতী॒বা ম॒র্চয॑তি দ্ব॒যেন॑ ।
মন্ত্রো॑ গু॒রুঃ পুন॑রস্তু॒ সো অ॑স্মা॒ অনু॑ মৃক্ষীষ্ট ত॒ন্ব॑ং দুরু॒ক্তৈঃ ॥ ১\।১৪৭\।০৪
উ॒ত বা॒ যঃ স॑হস্য প্রবি॒দ্বান্মর্তো॒ মর্ত॑ং ম॒র্চয॑তি দ্ব॒যেন॑ ।
অত॑ঃ পাহি স্তবমান স্তু॒বন্ত॒মগ্নে॒ মাকি॑র্নো দুরি॒তায॑ ধাযীঃ ॥ ১\।১৪৭\।০৫
মথী॒দ্যদী॑ং বি॒ষ্টো মা॑ত॒রিশ্বা॒ হোতা॑রং বি॒শ্বাপ্সু॑ং বি॒শ্বদে॑ব্যম্ ।
নি যং দ॒ধুর্ম॑নু॒ষ্যা॑সু বি॒ক্ষু স্ব১॒॑র্ণ চি॒ত্রং বপু॑ষে বি॒ভাব॑ম্ ॥ ১\।১৪৮\।০১
দ॒দা॒নমিন্ন দ॑দভন্ত॒ মন্মা॒গ্নির্বরূ॑থ॒ং মম॒ তস্য॑ চাকন্ ।
জু॒ষন্ত॒ বিশ্বা॑ন্যস্য॒ কর্মোপ॑স্তুতি॒ং ভর॑মাণস্য কা॒রোঃ ॥ ১\।১৪৮\।০২
নিত্যে॑ চি॒ন্নু যং সদ॑নে জগৃ॒ভ্রে প্রশ॑স্তিভির্দধি॒রে য॒জ্ঞিযা॑সঃ ।
প্র সূ ন॑যন্ত গৃ॒ভয॑ন্ত ই॒ষ্টাবশ্বা॑সো॒ ন র॒থ্যো॑ রারহা॒ণাঃ ॥ ১\।১৪৮\।০৩
পু॒রূণি॑ দ॒স্মো নি রি॑ণাতি॒ জম্ভৈ॒রাদ্রো॑চতে॒ বন॒ আ বি॒ভাবা॑ ।
আদ॑স্য॒ বাতো॒ অনু॑ বাতি শো॒চিরস্তু॒র্ন শর্যা॑মস॒নামনু॒ দ্যূন্ ॥ ১\।১৪৮\।০৪
ন যং রি॒পবো॒ ন রি॑ষ॒ণ্যবো॒ গর্ভে॒ সন্ত॑ং রেষ॒ণা রে॒ষয॑ন্তি ।
অ॒ন্ধা অ॑প॒শ্যা ন দ॑ভন্নভি॒খ্যা নিত্যা॑স ঈং প্রে॒তারো॑ অরক্ষন্ ॥ ১\।১৪৮\।০৫
ম॒হঃ স রা॒য এষ॑তে॒ পতি॒র্দন্নি॒ন ই॒নস্য॒ বসু॑নঃ প॒দ আ ।
উপ॒ ধ্রজ॑ন্ত॒মদ্র॑যো বি॒ধন্নিত্ ॥ ১\।১৪৯\।০১
স যো বৃষা॑ ন॒রাং ন রোদ॑স্যো॒ঃ শ্রবো॑ভি॒রস্তি॑ জী॒বপী॑তসর্গঃ ।
প্র যঃ স॑স্রা॒ণঃ শি॑শ্রী॒ত যোনৌ॑ ॥ ১\।১৪৯\।০২
আ যঃ পুর॒ং নার্মি॑ণী॒মদী॑দে॒দত্য॑ঃ ক॒বির্ন॑ভ॒ন্যো॒৩॒॑ নার্বা॑ ।
সূরো॒ ন রু॑রু॒ক্বাঞ্ছ॒তাত্মা॑ ॥ ১\।১৪৯\।০৩
অ॒ভি দ্বি॒জন্মা॒ ত্রী রো॑চ॒নানি॒ বিশ্বা॒ রজা॑ংসি শুশুচা॒নো অ॑স্থাত্ ।
হোতা॒ যজি॑ষ্ঠো অ॒পাং স॒ধস্থে॑ ॥ ১\।১৪৯\।০৪
অ॒যং স হোতা॒ যো দ্বি॒জন্মা॒ বিশ্বা॑ দ॒ধে বার্যা॑ণি শ্রব॒স্যা ।
মর্তো॒ যো অ॑স্মৈ সু॒তুকো॑ দ॒দাশ॑ ॥ ১\।১৪৯\।০৫
পু॒রু ত্বা॑ দা॒শ্বান্বো॑চে॒ঽরির॑গ্নে॒ তব॑ স্বি॒দা ।
তো॒দস্যে॑ব শর॒ণ আ ম॒হস্য॑ ॥ ১\।১৫০\।০১
ব্য॑নি॒নস্য॑ ধ॒নিন॑ঃ প্রহো॒ষে চি॒দর॑রুষঃ ।
ক॒দা চ॒ন প্র॒জিগ॑তো॒ অদে॑বযোঃ ॥ ১\।১৫০\।০২
স চ॒ন্দ্রো বি॑প্র॒ মর্ত্যো॑ ম॒হো ব্রাধ॑ন্তমো দি॒বি ।
প্রপ্রেত্তে॑ অগ্নে ব॒নুষ॑ঃ স্যাম ॥ ১\।১৫০\।০৩
মি॒ত্রং ন যং শিম্যা॒ গোষু॑ গ॒ব্যব॑ঃ স্বা॒ধ্যো॑ বি॒দথে॑ অ॒প্সু জীজ॑নন্ ।
অরে॑জেতা॒ং রোদ॑সী॒ পাজ॑সা গি॒রা প্রতি॑ প্রি॒যং য॑জ॒তং জ॒নুষা॒মব॑ঃ ॥ ১\।১৫১\।০১
যদ্ধ॒ ত্যদ্বা॑ং পুরুমী॒ল়্হস্য॑ সো॒মিন॒ঃ প্র মি॒ত্রাসো॒ ন দ॑ধি॒রে স্বা॒ভুব॑ঃ ।
অধ॒ ক্রতু॑ং বিদতং গা॒তুমর্চ॑ত উ॒ত শ্রু॑তং বৃষণা প॒স্ত্যা॑বতঃ ॥ ১\।১৫১\।০২
আ বা॑ং ভূষন্ক্ষি॒তযো॒ জন্ম॒ রোদ॑স্যোঃ প্র॒বাচ্য॑ং বৃষণা॒ দক্ষ॑সে ম॒হে ।
যদী॑মৃ॒তায॒ ভর॑থো॒ যদর্ব॑তে॒ প্র হোত্র॑যা॒ শিম্যা॑ বীথো অধ্ব॒রম্ ॥ ১\।১৫১\।০৩
প্র সা ক্ষি॒তির॑সুর॒ যা মহি॑ প্রি॒য ঋতা॑বানাবৃ॒তমা ঘো॑ষথো বৃ॒হত্ ।
যু॒বং দি॒বো বৃ॑হ॒তো দক্ষ॑মা॒ভুব॒ং গাং ন ধু॒র্যুপ॑ যুঞ্জাথে অ॒পঃ ॥ ১\।১৫১\।০৪
ম॒হী অত্র॑ মহি॒না বার॑মৃণ্বথোঽরে॒ণব॒স্তুজ॒ আ সদ্ম॑ন্ধে॒নব॑ঃ ।
স্বর॑ন্তি॒ তা উ॑প॒রতা॑তি॒ সূর্য॒মা নি॒ম্রুচ॑ উ॒ষস॑স্তক্ব॒বীরি॑ব ॥ ১\।১৫১\।০৫
আ বা॑মৃ॒তায॑ কে॒শিনী॑রনূষত॒ মিত্র॒ যত্র॒ বরু॑ণ গা॒তুমর্চ॑থঃ ।
অব॒ ত্মনা॑ সৃ॒জত॒ং পিন্ব॑ত॒ং ধিযো॑ যু॒বং বিপ্র॑স্য॒ মন্ম॑নামিরজ্যথঃ ॥ ১\।১৫১\।০৬
যো বা॑ং য॒জ্ঞৈঃ শ॑শমা॒নো হ॒ দাশ॑তি ক॒বির্হোতা॒ যজ॑তি মন্ম॒সাধ॑নঃ ।
উপাহ॒ তং গচ্ছ॑থো বী॒থো অ॑ধ্ব॒রমচ্ছা॒ গির॑ঃ সুম॒তিং গ॑ন্তমস্ম॒যূ ॥ ১\।১৫১\।০৭
যু॒বাং য॒জ্ঞৈঃ প্র॑থ॒মা গোভি॑রঞ্জত॒ ঋতা॑বানা॒ মন॑সো॒ ন প্রযু॑ক্তিষু ।
ভর॑ন্তি বা॒ং মন্ম॑না স॒ংযতা॒ গিরোঽদৃ॑প্যতা॒ মন॑সা রে॒বদা॑শাথে ॥ ১\।১৫১\।০৮
রে॒বদ্বযো॑ দধাথে রে॒বদা॑শাথে॒ নরা॑ মা॒যাভি॑রি॒তঊ॑তি॒ মাহি॑নম্ ।
ন বা॒ং দ্যাবোঽহ॑ভি॒র্নোত সিন্ধ॑বো॒ ন দে॑ব॒ত্বং প॒ণযো॒ নান॑শুর্ম॒ঘম্ ॥ ১\।১৫১\।০৯
যু॒বং বস্ত্রা॑ণি পীব॒সা ব॑সাথে যু॒বোরচ্ছি॑দ্রা॒ মন্ত॑বো হ॒ সর্গা॑ঃ ।
অবা॑তিরত॒মনৃ॑তানি॒ বিশ্ব॑ ঋ॒তেন॑ মিত্রাবরুণা সচেথে ॥ ১\।১৫২\।০১
এ॒তচ্চ॒ন ত্বো॒ বি চি॑কেতদেষাং স॒ত্যো মন্ত্র॑ঃ কবিশ॒স্ত ঋঘা॑বান্ ।
ত্রি॒রশ্রি॑ং হন্তি॒ চতু॑রশ্রিরু॒গ্রো দে॑ব॒নিদো॒ হ প্র॑থ॒মা অ॑জূর্যন্ ॥ ১\।১৫২\।০২
অ॒পাদে॑তি প্রথ॒মা প॒দ্বতী॑না॒ং কস্তদ্বা॑ং মিত্রাবরু॒ণা চি॑কেত ।
গর্ভো॑ ভা॒রং ভ॑র॒ত্যা চি॑দস্য ঋ॒তং পিপ॒র্ত্যনৃ॑ত॒ং নি তা॑রীত্ ॥ ১\।১৫২\।০৩
প্র॒যন্ত॒মিত্পরি॑ জা॒রং ক॒নীনা॒ং পশ্যা॑মসি॒ নোপ॑নি॒পদ্য॑মানম্ ।
অন॑বপৃগ্ণা॒ বিত॑তা॒ বসা॑নং প্রি॒যং মি॒ত্রস্য॒ বরু॑ণস্য॒ ধাম॑ ॥ ১\।১৫২\।০৪
অ॒ন॒শ্বো জা॒তো অ॑নভী॒শুরর্বা॒ কনি॑ক্রদত্পতযদূ॒র্ধ্বসা॑নুঃ ।
অ॒চিত্ত॒ং ব্রহ্ম॑ জুজুষু॒র্যুবা॑ন॒ঃ প্র মি॒ত্রে ধাম॒ বরু॑ণে গৃ॒ণন্ত॑ঃ ॥ ১\।১৫২\।০৫
আ ধে॒নবো॑ মামতে॒যমব॑ন্তীর্ব্রহ্ম॒প্রিয॑ং পীপয॒ন্সস্মি॒ন্নূধ॑ন্ ।
পি॒ত্বো ভি॑ক্ষেত ব॒যুনা॑নি বি॒দ্বানা॒সাবিবা॑স॒ন্নদি॑তিমুরুষ্যেত্ ॥ ১\।১৫২\।০৬
আ বা॑ং মিত্রাবরুণা হ॒ব্যজু॑ষ্টি॒ং নম॑সা দেবা॒বব॑সা ববৃত্যাম্ ।
অ॒স্মাক॒ং ব্রহ্ম॒ পৃত॑নাসু সহ্যা অ॒স্মাক॑ং বৃ॒ষ্টির্দি॒ব্যা সু॑পা॒রা ॥ ১\।১৫২\।০৭
যজা॑মহে বাং ম॒হঃ স॒জোষা॑ হ॒ব্যেভি॑র্মিত্রাবরুণা॒ নমো॑ভিঃ ।
ঘৃ॒তৈর্ঘৃ॑তস্নূ॒ অধ॒ যদ্বা॑ম॒স্মে অ॑ধ্ব॒র্যবো॒ ন ধী॒তিভি॒র্ভর॑ন্তি ॥ ১\।১৫৩\।০১
প্রস্তু॑তির্বা॒ং ধাম॒ ন প্রযু॑ক্তি॒রযা॑মি মিত্রাবরুণা সুবৃ॒ক্তিঃ ।
অ॒নক্তি॒ যদ্বা॑ং বি॒দথে॑ষু॒ হোতা॑ সু॒ম্নং বা॑ং সূ॒রির্বৃ॑ষণা॒বিয॑ক্ষন্ ॥ ১\।১৫৩\।০২
পী॒পায॑ ধে॒নুরদি॑তিরৃ॒তায॒ জনা॑য মিত্রাবরুণা হবি॒র্দে ।
হি॒নোতি॒ যদ্বা॑ং বি॒দথে॑ সপ॒র্যন্স রা॒তহ॑ব্যো॒ মানু॑ষো॒ ন হোতা॑ ॥ ১\।১৫৩\।০৩
উ॒ত বা॑ং বি॒ক্ষু মদ্যা॒স্বন্ধো॒ গাব॒ আপ॑শ্চ পীপযন্ত দে॒বীঃ ।
উ॒তো নো॑ অ॒স্য পূ॒র্ব্যঃ পতি॒র্দন্বী॒তং পা॒তং পয॑স উ॒স্রিযা॑যাঃ ॥ ১\।১৫৩\।০৪
বিষ্ণো॒র্নু ক॑ং বী॒র্যা॑ণি॒ প্র বো॑চ॒ং যঃ পার্থি॑বানি বিম॒মে রজা॑ংসি ।
যো অস্ক॑ভায॒দুত্ত॑রং স॒ধস্থ॑ং বিচক্রমা॒ণস্ত্রে॒ধোরু॑গা॒যঃ ॥ ১\।১৫৪\।০১
প্র তদ্বিষ্ণু॑ঃ স্তবতে বী॒র্যে॑ণ মৃ॒গো ন ভী॒মঃ কু॑চ॒রো গি॑রি॒ষ্ঠাঃ ।
যস্যো॒রুষু॑ ত্রি॒ষু বি॒ক্রম॑ণেষ্বধিক্ষি॒যন্তি॒ ভুব॑নানি॒ বিশ্বা॑ ॥ ১\।১৫৪\।০২
প্র বিষ্ণ॑বে শূ॒ষমে॑তু॒ মন্ম॑ গিরি॒ক্ষিত॑ উরুগা॒যায॒ বৃষ্ণে॑ ।
য ই॒দং দী॒র্ঘং প্রয॑তং স॒ধস্থ॒মেকো॑ বিম॒মে ত্রি॒ভিরিত্প॒দেভি॑ঃ ॥ ১\।১৫৪\।০৩
যস্য॒ ত্রী পূ॒র্ণা মধু॑না প॒দান্যক্ষী॑যমাণা স্ব॒ধযা॒ মদ॑ন্তি ।
য উ॑ ত্রি॒ধাতু॑ পৃথি॒বীমু॒ত দ্যামেকো॑ দা॒ধার॒ ভুব॑নানি॒ বিশ্বা॑ ॥ ১\।১৫৪\।০৪
তদ॑স্য প্রি॒যম॒ভি পাথো॑ অশ্যা॒ং নরো॒ যত্র॑ দেব॒যবো॒ মদ॑ন্তি ।
উ॒রু॒ক্র॒মস্য॒ স হি বন্ধু॑রি॒ত্থা বিষ্ণো॑ঃ প॒দে প॑র॒মে মধ্ব॒ উত্স॑ঃ ॥ ১\।১৫৪\।০৫
তা বা॒ং বাস্তূ॑ন্যুশ্মসি॒ গম॑ধ্যৈ॒ যত্র॒ গাবো॒ ভূরি॑শৃঙ্গা অ॒যাস॑ঃ ।
অত্রাহ॒ তদু॑রুগা॒যস্য॒ বৃষ্ণ॑ঃ পর॒মং প॒দমব॑ ভাতি॒ ভূরি॑ ॥ ১\।১৫৪\।০৬
প্র ব॒ঃ পান্ত॒মন্ধ॑সো ধিযায॒তে ম॒হে শূরা॑য॒ বিষ্ণ॑বে চার্চত ।
যা সানু॑নি॒ পর্ব॑তানা॒মদা॑ভ্যা ম॒হস্ত॒স্থতু॒রর্ব॑তেব সা॒ধুনা॑ ॥ ১\।১৫৫\।০১
ত্বে॒ষমি॒ত্থা স॒মর॑ণ॒ং শিমী॑বতো॒রিন্দ্রা॑বিষ্ণূ সুত॒পা বা॑মুরুষ্যতি ।
যা মর্ত্যা॑য প্রতিধী॒যমা॑ন॒মিত্কৃ॒শানো॒রস্তু॑রস॒নামু॑রু॒ষ্যথ॑ঃ ॥ ১\।১৫৫\।০২
তা ঈ॑ং বর্ধন্তি॒ মহ্য॑স্য॒ পৌংস্য॒ং নি মা॒তরা॑ নযতি॒ রেত॑সে ভু॒জে ।
দধা॑তি পু॒ত্রোঽব॑র॒ং পর॑ং পি॒তুর্নাম॑ তৃ॒তীয॒মধি॑ রোচ॒নে দি॒বঃ ॥ ১\।১৫৫\।০৩
তত্ত॒দিদ॑স্য॒ পৌংস্য॑ং গৃণীমসী॒নস্য॑ ত্রা॒তুর॑বৃ॒কস্য॑ মী॒ল়্হুষ॑ঃ ।
যঃ পার্থি॑বানি ত্রি॒ভিরিদ্বিগা॑মভিরু॒রু ক্রমি॑ষ্টোরুগা॒যায॑ জী॒বসে॑ ॥ ১\।১৫৫\।০৪
দ্বে ইদ॑স্য॒ ক্রম॑ণে স্ব॒র্দৃশো॑ঽভি॒খ্যায॒ মর্ত্যো॑ ভুরণ্যতি ।
তৃ॒তীয॑মস্য॒ নকি॒রা দ॑ধর্ষতি॒ বয॑শ্চ॒ন প॒তয॑ন্তঃ পত॒ত্রিণ॑ঃ ॥ ১\।১৫৫\।০৫
চ॒তুর্ভি॑ঃ সা॒কং ন॑ব॒তিং চ॒ নাম॑ভিশ্চ॒ক্রং ন বৃ॒ত্তং ব্যতী॑ঁরবীবিপত্ ।
বৃ॒হচ্ছ॑রীরো বি॒মিমা॑ন॒ ঋক্ব॑ভি॒র্যুবাকু॑মার॒ঃ প্রত্যে॑ত্যাহ॒বম্ ॥ ১\।১৫৫\।০৬
ভবা॑ মি॒ত্রো ন শেব্যো॑ ঘৃ॒তাসু॑তি॒র্বিভূ॑তদ্যুম্ন এব॒যা উ॑ স॒প্রথা॑ঃ ।
অধা॑ তে বিষ্ণো বি॒দুষা॑ চি॒দর্ধ্য॒ঃ স্তোমো॑ য॒জ্ঞশ্চ॒ রাধ্যো॑ হ॒বিষ্ম॑তা ॥ ১\।১৫৬\।০১
যঃ পূ॒র্ব্যায॑ বে॒ধসে॒ নবী॑যসে সু॒মজ্জা॑নযে॒ বিষ্ণ॑বে॒ দদা॑শতি ।
যো জা॒তম॑স্য মহ॒তো মহি॒ ব্রব॒ত্সেদু॒ শ্রবো॑ভি॒র্যুজ্য॑ং চিদ॒ভ্য॑সত্ ॥ ১\।১৫৬\।০২
তমু॑ স্তোতারঃ পূ॒র্ব্যং যথা॑ বি॒দ ঋ॒তস্য॒ গর্ভ॑ং জ॒নুষা॑ পিপর্তন ।
আস্য॑ জা॒নন্তো॒ নাম॑ চিদ্বিবক্তন ম॒হস্তে॑ বিষ্ণো সুম॒তিং ভ॑জামহে ॥ ১\।১৫৬\।০৩
তম॑স্য॒ রাজা॒ বরু॑ণ॒স্তম॒শ্বিনা॒ ক্রতু॑ং সচন্ত॒ মারু॑তস্য বে॒ধস॑ঃ ।
দা॒ধার॒ দক্ষ॑মুত্ত॒মম॑হ॒র্বিদ॑ং ব্র॒জং চ॒ বিষ্ণু॒ঃ সখি॑বাঁ অপোর্ণু॒তে ॥ ১\।১৫৬\।০৪
আ যো বি॒বায॑ স॒চথা॑য॒ দৈব্য॒ ইন্দ্রা॑য॒ বিষ্ণু॑ঃ সু॒কৃতে॑ সু॒কৃত্ত॑রঃ ।
বে॒ধা অ॑জিন্বত্ত্রিষধ॒স্থ আর্য॑মৃ॒তস্য॑ ভা॒গে যজ॑মান॒মাভ॑জত্ ॥ ১\।১৫৬\।০৫
অবো॑ধ্য॒গ্নির্জ্ম উদে॑তি॒ সূর্যো॒ ব্যু১॒॑ষাশ্চ॒ন্দ্রা ম॒হ্যা॑বো অ॒র্চিষা॑ ।
আযু॑ক্ষাতাম॒শ্বিনা॒ যাত॑বে॒ রথ॒ং প্রাসা॑বীদ্দে॒বঃ স॑বি॒তা জগ॒ত্পৃথ॑ক্ ॥ ১\।১৫৭\।০১
যদ্যু॒ঞ্জাথে॒ বৃষ॑ণমশ্বিনা॒ রথ॑ং ঘৃ॒তেন॑ নো॒ মধু॑না ক্ষ॒ত্রমু॑ক্ষতম্ ।
অ॒স্মাক॒ং ব্রহ্ম॒ পৃত॑নাসু জিন্বতং ব॒যং ধনা॒ শূর॑সাতা ভজেমহি ॥ ১\।১৫৭\।০২
অ॒র্বাঙ্ত্রি॑চ॒ক্রো ম॑ধু॒বাহ॑নো॒ রথো॑ জী॒রাশ্বো॑ অ॒শ্বিনো॑র্যাতু॒ সুষ্টু॑তঃ ।
ত্রি॒ব॒ন্ধু॒রো ম॒ঘবা॑ বি॒শ্বসৌ॑ভগ॒ঃ শং ন॒ আ ব॑ক্ষদ্দ্বি॒পদে॒ চতু॑ষ্পদে ॥ ১\।১৫৭\।০৩
আ ন॒ ঊর্জ॑ং বহতমশ্বিনা যু॒বং মধু॑মত্যা ন॒ঃ কশ॑যা মিমিক্ষতম্ ।
প্রাযু॒স্তারি॑ষ্ট॒ং নী রপা॑ংসি মৃক্ষত॒ং সেধ॑ত॒ং দ্বেষো॒ ভব॑তং সচা॒ভুবা॑ ॥ ১\।১৫৭\।০৪
যু॒বং হ॒ গর্ভ॒ং জগ॑তীষু ধত্থো যু॒বং বিশ্বে॑ষু॒ ভুব॑নেষ্ব॒ন্তঃ ।
যু॒বম॒গ্নিং চ॑ বৃষণাব॒পশ্চ॒ বন॒স্পতী॑ঁরশ্বিনা॒বৈর॑যেথাম্ ॥ ১\।১৫৭\।০৫
যু॒বং হ॑ স্থো ভি॒ষজা॑ ভেষ॒জেভি॒রথো॑ হ স্থো র॒থ্যা॒৩॒॑ রাথ্যে॑ভিঃ ।
অথো॑ হ ক্ষ॒ত্রমধি॑ ধত্থ উগ্রা॒ যো বা॑ং হ॒বিষ্মা॒ন্মন॑সা দ॒দাশ॑ ॥ ১\।১৫৭\।০৬
বসূ॑ রু॒দ্রা পু॑রু॒মন্তূ॑ বৃ॒ধন্তা॑ দশ॒স্যত॑ং নো বৃষণাব॒ভিষ্টৌ॑ ।
দস্রা॑ হ॒ যদ্রেক্ণ॑ ঔচ॒থ্যো বা॒ং প্র যত্স॒স্রাথে॒ অক॑বাভিরূ॒তী ॥ ১\।১৫৮\।০১
কো বা॑ং দাশত্সুম॒তযে॑ চিদ॒স্যৈ বসূ॒ যদ্ধেথে॒ নম॑সা প॒দে গোঃ ।
জি॒গৃ॒তম॒স্মে রে॒বতী॒ঃ পুর॑ংধীঃ কাম॒প্রেণে॑ব॒ মন॑সা॒ চর॑ন্তা ॥ ১\।১৫৮\।০২
যু॒ক্তো হ॒ যদ্বা॑ং তৌ॒গ্র্যায॑ পে॒রুর্বি মধ্যে॒ অর্ণ॑সো॒ ধাযি॑ প॒জ্রঃ ।
উপ॑ বা॒মব॑ঃ শর॒ণং গ॑মেয॒ং শূরো॒ নাজ্ম॑ প॒তয॑দ্ভি॒রেবৈ॑ঃ ॥ ১\।১৫৮\।০৩
উপ॑স্তুতিরৌচ॒থ্যমু॑রুষ্যে॒ন্মা মামি॒মে প॑ত॒ত্রিণী॒ বি দু॑গ্ধাম্ ।
মা মামেধো॒ দশ॑তযশ্চি॒তো ধা॒ক্প্র যদ্বা॑ং ব॒দ্ধস্ত্মনি॒ খাদ॑তি॒ ক্ষাম্ ॥ ১\।১৫৮\।০৪
ন মা॑ গরন্ন॒দ্যো॑ মা॒তৃত॑মা দা॒সা যদী॒ং সুস॑মুব্ধম॒বাধু॑ঃ ।
শিরো॒ যদ॑স্য ত্রৈত॒নো বি॒তক্ষ॑ত্স্ব॒যং দা॒স উরো॒ অংসা॒বপি॑ গ্ধ ॥ ১\।১৫৮\।০৫
দী॒র্ঘত॑মা মামতে॒যো জু॑জু॒র্বান্দ॑শ॒মে যু॒গে ।
অ॒পামর্থ॑ং য॒তীনা॑ং ব্র॒হ্মা ভ॑বতি॒ সার॑থিঃ ॥ ১\।১৫৮\।০৬
প্র দ্যাবা॑ য॒জ্ঞৈঃ পৃ॑থি॒বী ঋ॑তা॒বৃধা॑ ম॒হী স্তু॑ষে বি॒দথে॑ষু॒ প্রচে॑তসা ।
দে॒বেভি॒র্যে দে॒বপু॑ত্রে সু॒দংস॑সে॒ত্থা ধি॒যা বার্যা॑ণি প্র॒ভূষ॑তঃ ॥ ১\।১৫৯\।০১
উ॒ত ম॑ন্যে পি॒তুর॒দ্রুহো॒ মনো॑ মা॒তুর্মহি॒ স্বত॑ব॒স্তদ্ধবী॑মভিঃ ।
সু॒রেত॑সা পি॒তরা॒ ভূম॑ চক্রতুরু॒রু প্র॒জাযা॑ অ॒মৃত॒ং বরী॑মভিঃ ॥ ১\।১৫৯\।০২
তে সূ॒নব॒ঃ স্বপ॑সঃ সু॒দংস॑সো ম॒হী জ॑জ্ঞুর্মা॒তরা॑ পূ॒র্বচি॑ত্তযে ।
স্থা॒তুশ্চ॑ স॒ত্যং জগ॑তশ্চ॒ ধর্ম॑ণি পু॒ত্রস্য॑ পাথঃ প॒দমদ্ব॑যাবিনঃ ॥ ১\।১৫৯\।০৩
তে মা॒যিনো॑ মমিরে সু॒প্রচে॑তসো জা॒মী সযো॑নী মিথু॒না সমো॑কসা ।
নব্য॑ংনব্য॒ং তন্তু॒মা ত॑ন্বতে দি॒বি স॑মু॒দ্রে অ॒ন্তঃ ক॒বয॑ঃ সুদী॒তয॑ঃ ॥ ১\।১৫৯\।০৪
তদ্রাধো॑ অ॒দ্য স॑বি॒তুর্বরে॑ণ্যং ব॒যং দে॒বস্য॑ প্রস॒বে ম॑নামহে ।
অ॒স্মভ্য॑ং দ্যাবাপৃথিবী সুচে॒তুনা॑ র॒যিং ধ॑ত্ত॒ং বসু॑মন্তং শত॒গ্বিন॑ম্ ॥ ১\।১৫৯\।০৫
তে হি দ্যাবা॑পৃথি॒বী বি॒শ্বশ॑ম্ভুব ঋ॒তাব॑রী॒ রজ॑সো ধার॒যত্ক॑বী ।
সু॒জন্ম॑নী ধি॒ষণে॑ অ॒ন্তরী॑যতে দে॒বো দে॒বী ধর্ম॑ণা॒ সূর্য॒ঃ শুচি॑ঃ ॥ ১\।১৬০\।০১
উ॒রু॒ব্যচ॑সা ম॒হিনী॑ অস॒শ্চতা॑ পি॒তা মা॒তা চ॒ ভুব॑নানি রক্ষতঃ ।
সু॒ধৃষ্ট॑মে বপু॒ষ্যে॒৩॒॑ ন রোদ॑সী পি॒তা যত্সী॑ম॒ভি রূ॒পৈরবা॑সযত্ ॥ ১\।১৬০\।০২
স বহ্নি॑ঃ পু॒ত্রঃ পি॒ত্রোঃ প॒বিত্র॑বান্পু॒নাতি॒ ধীরো॒ ভুব॑নানি মা॒যযা॑ ।
ধে॒নুং চ॒ পৃশ্নি॑ং বৃষ॒ভং সু॒রেত॑সং বি॒শ্বাহা॑ শু॒ক্রং পযো॑ অস্য দুক্ষত ॥ ১\।১৬০\।০৩
অ॒যং দে॒বানা॑ম॒পসা॑ম॒পস্ত॑মো॒ যো জ॒জান॒ রোদ॑সী বি॒শ্বশ॑ম্ভুবা ।
বি যো ম॒মে রজ॑সী সুক্রতূ॒যযা॒জরে॑ভি॒ঃ স্কম্ভ॑নেভি॒ঃ সমা॑নৃচে ॥ ১\।১৬০\।০৪
তে নো॑ গৃণা॒নে ম॑হিনী॒ মহি॒ শ্রব॑ঃ ক্ষ॒ত্রং দ্যা॑বাপৃথিবী ধাসথো বৃ॒হত্ ।
যেনা॒ভি কৃ॒ষ্টীস্ত॒তনা॑ম বি॒শ্বহা॑ প॒নায্য॒মোজো॑ অ॒স্মে সমি॑ন্বতম্ ॥ ১\।১৬০\।০৫
কিমু॒ শ্রেষ্ঠ॒ঃ কিং যবি॑ষ্ঠো ন॒ আজ॑গ॒ন্কিমী॑যতে দূ॒ত্যং১॒॑ কদ্যদূ॑চি॒ম ।
ন নি॑ন্দিম চম॒সং যো ম॑হাকু॒লোঽগ্নে॑ ভ্রাত॒র্দ্রুণ॒ ইদ্ভূ॒তিমূ॑দিম ॥ ১\।১৬১\।০১
এক॑ং চম॒সং চ॒তুর॑ঃ কৃণোতন॒ তদ্বো॑ দে॒বা অ॑ব্রুব॒ন্তদ্ব॒ আগ॑মম্ ।
সৌধ॑ন্বনা॒ যদ্যে॒বা ক॑রি॒ষ্যথ॑ সা॒কং দে॒বৈর্য॒জ্ঞিযা॑সো ভবিষ্যথ ॥ ১\।১৬১\।০২
অ॒গ্নিং দূ॒তং প্রতি॒ যদব্র॑বীত॒নাশ্ব॒ঃ কর্ত্বো॒ রথ॑ উ॒তেহ কর্ত্ব॑ঃ ।
ধে॒নুঃ কর্ত্বা॑ যুব॒শা কর্ত্বা॒ দ্বা তানি॑ ভ্রাত॒রনু॑ বঃ কৃ॒ত্ব্যেম॑সি ॥ ১\।১৬১\।০৩
চ॒কৃ॒বাংস॑ ঋভব॒স্তদ॑পৃচ্ছত॒ ক্বেদ॑ভূ॒দ্যঃ স্য দূ॒তো ন॒ আজ॑গন্ ।
য॒দাবাখ্য॑চ্চম॒সাঞ্চ॒তুর॑ঃ কৃ॒তানাদিত্ত্বষ্টা॒ গ্নাস্ব॒ন্তর্ন্যা॑নজে ॥ ১\।১৬১\।০৪
হনা॑মৈনা॒ঁ ইতি॒ ত্বষ্টা॒ যদব্র॑বীচ্চম॒সং যে দে॑ব॒পান॒মনি॑ন্দিষুঃ ।
অ॒ন্যা নামা॑নি কৃণ্বতে সু॒তে সচা॑ঁ অ॒ন্যৈরে॑নান্ক॒ন্যা॒৩॒॑ নাম॑ভিঃ স্পরত্ ॥ ১\।১৬১\।০৫
ইন্দ্রো॒ হরী॑ যুযু॒জে অ॒শ্বিনা॒ রথ॒ং বৃহ॒স্পতি॑র্বি॒শ্বরূ॑পা॒মুপা॑জত ।
ঋ॒ভুর্বিভ্বা॒ বাজো॑ দে॒বাঁ অ॑গচ্ছত॒ স্বপ॑সো য॒জ্ঞিয॑ং ভা॒গমৈ॑তন ॥ ১\।১৬১\।০৬
নিশ্চর্ম॑ণো॒ গাম॑রিণীত ধী॒তিভি॒র্যা জর॑ন্তা যুব॒শা তাকৃ॑ণোতন ।
সৌধ॑ন্বনা॒ অশ্বা॒দশ্ব॑মতক্ষত যু॒ক্ত্বা রথ॒মুপ॑ দে॒বাঁ অ॑যাতন ॥ ১\।১৬১\।০৭
ই॒দমু॑দ॒কং পি॑ব॒তেত্য॑ব্রবীতনে॒দং বা॑ ঘা পিবতা মুঞ্জ॒নেজ॑নম্ ।
সৌধ॑ন্বনা॒ যদি॒ তন্নেব॒ হর্য॑থ তৃ॒তীযে॑ ঘা॒ সব॑নে মাদযাধ্বৈ ॥ ১\।১৬১\।০৮
আপো॒ ভূযি॑ষ্ঠা॒ ইত্যেকো॑ অব্রবীদ॒গ্নির্ভূযি॑ষ্ঠ॒ ইত্য॒ন্যো অ॑ব্রবীত্ ।
ব॒ধ॒র্যন্তী॑ং ব॒হুভ্য॒ঃ প্রৈকো॑ অব্রবীদৃ॒তা বদ॑ন্তশ্চম॒সাঁ অ॑পিংশত ॥ ১\।১৬১\।০৯
শ্রো॒ণামেক॑ উদ॒কং গামবা॑জতি মা॒ংসমেক॑ঃ পিংশতি সূ॒নযাভৃ॑তম্ ।
আ নি॒ম্রুচ॒ঃ শকৃ॒দেকো॒ অপা॑ভর॒ত্কিং স্বি॑ত্পু॒ত্রেভ্য॑ঃ পি॒তরা॒ উপা॑বতুঃ ॥ ১\।১৬১\।১০
উ॒দ্বত্স্ব॑স্মা অকৃণোতনা॒ তৃণ॑ং নি॒বত্স্ব॒পঃ স্ব॑প॒স্যযা॑ নরঃ ।
অগো॑হ্যস্য॒ যদস॑স্তনা গৃ॒হে তদ॒দ্যেদমৃ॑ভবো॒ নানু॑ গচ্ছথ ॥ ১\।১৬১\।১১
স॒ম্মীল্য॒ যদ্ভুব॑না প॒র্যস॑র্পত॒ ক্ব॑ স্বিত্তা॒ত্যা পি॒তরা॑ ব আসতুঃ ।
অশ॑পত॒ যঃ ক॒রস্ন॑ং ব আদ॒দে যঃ প্রাব্র॑বী॒ত্প্রো তস্মা॑ অব্রবীতন ॥ ১\।১৬১\।১২
সু॒ষু॒প্বাংস॑ ঋভব॒স্তদ॑পৃচ্ছ॒তাগো॑হ্য॒ ক ই॒দং নো॑ অবূবুধত্ ।
শ্বান॑ং ব॒স্তো বো॑ধযি॒তার॑মব্রবীত্সংবত্স॒র ই॒দম॒দ্যা ব্য॑খ্যত ॥ ১\।১৬১\।১৩
দি॒বা যা॑ন্তি ম॒রুতো॒ ভূম্যা॒গ্নির॒যং বাতো॑ অ॒ন্তরি॑ক্ষেণ যাতি ।
অ॒দ্ভির্যা॑তি॒ বরু॑ণঃ সমু॒দ্রৈর্যু॒ষ্মাঁ ই॒চ্ছন্ত॑ঃ শবসো নপাতঃ ॥ ১\।১৬১\।১৪
মা নো॑ মি॒ত্রো বরু॑ণো অর্য॒মাযুরিন্দ্র॑ ঋভু॒ক্ষা ম॒রুত॒ঃ পরি॑ খ্যন্ ।
যদ্বা॒জিনো॑ দে॒বজা॑তস্য॒ সপ্তে॑ঃ প্রব॒ক্ষ্যামো॑ বি॒দথে॑ বী॒র্যা॑ণি ॥ ১\।১৬২\।০১
যন্নি॒র্ণিজা॒ রেক্ণ॑সা॒ প্রাবৃ॑তস্য রা॒তিং গৃ॑ভী॒তাং মু॑খ॒তো নয॑ন্তি ।
সুপ্রা॑ঙ॒জো মেম্য॑দ্বি॒শ্বরূ॑প ইন্দ্রাপূ॒ষ্ণোঃ প্রি॒যমপ্যে॑তি॒ পাথ॑ঃ ॥ ১\।১৬২\।০২
এ॒ষ চ্ছাগ॑ঃ পু॒রো অশ্বে॑ন বা॒জিনা॑ পূ॒ষ্ণো ভা॒গো নী॑যতে বি॒শ্বদে॑ব্যঃ ।
অ॒ভি॒প্রিয॒ং যত্পু॑রো॒ল়াশ॒মর্ব॑তা॒ ত্বষ্টেদে॑নং সৌশ্রব॒সায॑ জিন্বতি ॥ ১\।১৬২\।০৩
যদ্ধ॑বি॒ষ্য॑মৃতু॒শো দে॑ব॒যান॒ং ত্রির্মানু॑ষা॒ঃ পর্যশ্ব॒ং নয॑ন্তি ।
অত্রা॑ পূ॒ষ্ণঃ প্র॑থ॒মো ভা॒গ এ॑তি য॒জ্ঞং দে॒বেভ্য॑ঃ প্রতিবে॒দয॑ন্ন॒জঃ ॥ ১\।১৬২\।০৪
হোতা॑ধ্ব॒র্যুরাব॑যা অগ্নিমি॒ন্ধো গ্রা॑বগ্রা॒ভ উ॒ত শংস্তা॒ সুবি॑প্রঃ ।
তেন॑ য॒জ্ঞেন॒ স্ব॑রংকৃতেন॒ স্বি॑ষ্টেন ব॒ক্ষণা॒ আ পৃ॑ণধ্বম্ ॥ ১\।১৬২\।০৫
যূ॒প॒ব্র॒স্কা উ॒ত যে যূ॑পবা॒হাশ্চ॒ষাল॒ং যে অ॑শ্বযূ॒পায॒ তক্ষ॑তি ।
যে চার্ব॑তে॒ পচ॑নং স॒ম্ভর॑ন্ত্যু॒তো তেষা॑ম॒ভিগূ॑র্তির্ন ইন্বতু ॥ ১\।১৬২\।০৬
উপ॒ প্রাগা॑ত্সু॒মন্মে॑ঽধাযি॒ মন্ম॑ দে॒বানা॒মাশা॒ উপ॑ বী॒তপৃ॑ষ্ঠঃ ।
অন্বে॑ন॒ং বিপ্রা॒ ঋষ॑যো মদন্তি দে॒বানা॑ং পু॒ষ্টে চ॑কৃমা সু॒বন্ধু॑ম্ ॥ ১\।১৬২\।০৭
যদ্বা॒জিনো॒ দাম॑ স॒ংদান॒মর্ব॑তো॒ যা শী॑র্ষ॒ণ্যা॑ রশ॒না রজ্জু॑রস্য ।
যদ্বা॑ ঘাস্য॒ প্রভৃ॑তমা॒স্যে॒৩॒॑ তৃণ॒ং সর্বা॒ তা তে॒ অপি॑ দে॒বেষ্ব॑স্তু ॥ ১\।১৬২\।০৮
যদশ্ব॑স্য ক্র॒বিষো॒ মক্ষি॒কাশ॒ যদ্বা॒ স্বরৌ॒ স্বধি॑তৌ রি॒প্তমস্তি॑ ।
যদ্ধস্ত॑যোঃ শমি॒তুর্যন্ন॒খেষু॒ সর্বা॒ তা তে॒ অপি॑ দে॒বেষ্ব॑স্তু ॥ ১\।১৬২\।০৯
যদূব॑ধ্যমু॒দর॑স্যাপ॒বাতি॒ য আ॒মস্য॑ ক্র॒বিষো॑ গ॒ন্ধো অস্তি॑ ।
সু॒কৃ॒তা তচ্ছ॑মি॒তার॑ঃ কৃণ্বন্তূ॒ত মেধ॑ং শৃত॒পাক॑ং পচন্তু ॥ ১\।১৬২\।১০
যত্তে॒ গাত্রা॑দ॒গ্নিনা॑ প॒চ্যমা॑নাদ॒ভি শূল॒ং নিহ॑তস্যাব॒ধাব॑তি ।
মা তদ্ভূম্যা॒মা শ্রি॑ষ॒ন্মা তৃণে॑ষু দে॒বেভ্য॒স্তদু॒শদ্ভ্যো॑ রা॒তম॑স্তু ॥ ১\।১৬২\।১১
যে বা॒জিন॑ং পরি॒পশ্য॑ন্তি প॒ক্বং য ঈ॑মা॒হুঃ সু॑র॒ভির্নির্হ॒রেতি॑ ।
যে চার্ব॑তো মাংসভি॒ক্ষামু॒পাস॑ত উ॒তো তেষা॑ম॒ভিগূ॑র্তির্ন ইন্বতু ॥ ১\।১৬২\।১২
যন্নীক্ষ॑ণং মা॒ঁস্পচ॑ন্যা উ॒খাযা॒ যা পাত্রা॑ণি যূ॒ষ্ণ আ॒সেচ॑নানি ।
ঊ॒ষ্ম॒ণ্যা॑পি॒ধানা॑ চরূ॒ণাম॒ঙ্কাঃ সূ॒নাঃ পরি॑ ভূষ॒ন্ত্যশ্ব॑ম্ ॥ ১\।১৬২\।১৩
নি॒ক্রম॑ণং নি॒ষদ॑নং বি॒বর্ত॑ন॒ং যচ্চ॒ পড্বী॑শ॒মর্ব॑তঃ ।
যচ্চ॑ প॒পৌ যচ্চ॑ ঘা॒সিং জ॒ঘাস॒ সর্বা॒ তা তে॒ অপি॑ দে॒বেষ্ব॑স্তু ॥ ১\।১৬২\।১৪
মা ত্বা॒গ্নির্ধ্ব॑নযীদ্ধূ॒মগ॑ন্ধি॒র্মোখা ভ্রাজ॑ন্ত্য॒ভি বি॑ক্ত॒ জঘ্রি॑ঃ ।
ই॒ষ্টং বী॒তম॒ভিগূ॑র্ত॒ং বষ॑ট্কৃত॒ং তং দে॒বাস॒ঃ প্রতি॑ গৃভ্ণ॒ন্ত্যশ্ব॑ম্ ॥ ১\।১৬২\।১৫
যদশ্বা॑য॒ বাস॑ উপস্তৃ॒ণন্ত্য॑ধীবা॒সং যা হির॑ণ্যান্যস্মৈ ।
স॒ংদান॒মর্ব॑ন্ত॒ং পড্বী॑শং প্রি॒যা দে॒বেষ্বা যা॑মযন্তি ॥ ১\।১৬২\।১৬
যত্তে॑ সা॒দে মহ॑সা॒ শূকৃ॑তস্য॒ পার্ষ্ণ্যা॑ বা॒ কশ॑যা বা তু॒তোদ॑ ।
স্রু॒চেব॒ তা হ॒বিষো॑ অধ্ব॒রেষু॒ সর্বা॒ তা তে॒ ব্রহ্ম॑ণা সূদযামি ॥ ১\।১৬২\।১৭
চতু॑স্ত্রিংশদ্বা॒জিনো॑ দে॒বব॑ন্ধো॒র্বঙ্ক্রী॒রশ্ব॑স্য॒ স্বধি॑তি॒ঃ সমে॑তি ।
অচ্ছি॑দ্রা॒ গাত্রা॑ ব॒যুনা॑ কৃণোত॒ পরু॑ষ্পরুরনু॒ঘুষ্যা॒ বি শ॑স্ত ॥ ১\।১৬২\।১৮
এক॒স্ত্বষ্টু॒রশ্ব॑স্যা বিশ॒স্তা দ্বা য॒ন্তারা॑ ভবত॒স্তথ॑ ঋ॒তুঃ ।
যা তে॒ গাত্রা॑ণামৃতু॒থা কৃ॒ণোমি॒ তাতা॒ পিণ্ডা॑না॒ং প্র জু॑হোম্য॒গ্নৌ ॥ ১\।১৬২\।১৯
মা ত্বা॑ তপত্প্রি॒য আ॒ত্মাপি॒যন্ত॒ং মা স্বধি॑তিস্ত॒ন্ব১॒॑ আ তি॑ষ্ঠিপত্তে ।
মা তে॑ গৃ॒ধ্নুর॑বিশ॒স্তাতি॒হায॑ ছি॒দ্রা গাত্রা॑ণ্য॒সিনা॒ মিথূ॑ কঃ ॥ ১\।১৬২\।২০
ন বা উ॑ এ॒তন্ম্রি॑যসে॒ ন রি॑ষ্যসি দে॒বাঁ ইদে॑ষি প॒থিভি॑ঃ সু॒গেভি॑ঃ ।
হরী॑ তে॒ যুঞ্জা॒ পৃষ॑তী অভূতা॒মুপা॑স্থাদ্বা॒জী ধু॒রি রাস॑ভস্য ॥ ১\।১৬২\।২১
সু॒গব্য॑ং নো বা॒জী স্বশ্ব্য॑ং পু॒ংসঃ পু॒ত্রাঁ উ॒ত বি॑শ্বা॒পুষ॑ং র॒যিম্ ।
অ॒না॒গা॒স্ত্বং নো॒ অদি॑তিঃ কৃণোতু ক্ষ॒ত্রং নো॒ অশ্বো॑ বনতাং হ॒বিষ্মা॑ন্ ॥ ১\।১৬২\।২২
যদক্র॑ন্দঃ প্রথ॒মং জায॑মান উ॒দ্যন্স॑মু॒দ্রাদু॒ত বা॒ পুরী॑ষাত্ ।
শ্যে॒নস্য॑ প॒ক্ষা হ॑রি॒ণস্য॑ বা॒হূ উ॑প॒স্তুত্য॒ং মহি॑ জা॒তং তে॑ অর্বন্ ॥ ১\।১৬৩\।০১
য॒মেন॑ দ॒ত্তং ত্রি॒ত এ॑নমাযুন॒গিন্দ্র॑ এণং প্রথ॒মো অধ্য॑তিষ্ঠত্ ।
গ॒ন্ধ॒র্বো অ॑স্য রশ॒নাম॑গৃভ্ণা॒ত্সূরা॒দশ্ব॑ং বসবো॒ নির॑তষ্ট ॥ ১\।১৬৩\।০২
অসি॑ য॒মো অস্যা॑দি॒ত্যো অ॑র্ব॒ন্নসি॑ ত্রি॒তো গুহ্যে॑ন ব্র॒তেন॑ ।
অসি॒ সোমে॑ন স॒মযা॒ বিপৃ॑ক্ত আ॒হুস্তে॒ ত্রীণি॑ দি॒বি বন্ধ॑নানি ॥ ১\।১৬৩\।০৩
ত্রীণি॑ ত আহুর্দি॒বি বন্ধ॑নানি॒ ত্রীণ্য॒প্সু ত্রীণ্য॒ন্তঃ স॑মু॒দ্রে ।
উ॒তেব॑ মে॒ বরু॑ণশ্ছন্ত্স্যর্ব॒ন্যত্রা॑ ত আ॒হুঃ প॑র॒মং জ॒নিত্র॑ম্ ॥ ১\।১৬৩\।০৪
ই॒মা তে॑ বাজিন্নব॒মার্জ॑নানী॒মা শ॒ফানা॑ং সনি॒তুর্নি॒ধানা॑ ।
অত্রা॑ তে ভ॒দ্রা র॑শ॒না অ॑পশ্যমৃ॒তস্য॒ যা অ॑ভি॒রক্ষ॑ন্তি গো॒পাঃ ॥ ১\।১৬৩\।০৫
আ॒ত্মান॑ং তে॒ মন॑সা॒রাদ॑জানাম॒বো দি॒বা প॒তয॑ন্তং পত॒ংগম্ ।
শিরো॑ অপশ্যং প॒থিভি॑ঃ সু॒গেভি॑ররে॒ণুভি॒র্জেহ॑মানং পত॒ত্রি ॥ ১\।১৬৩\।০৬
অত্রা॑ তে রূ॒পমু॑ত্ত॒মম॑পশ্য॒ং জিগী॑ষমাণমি॒ষ আ প॒দে গোঃ ।
য॒দা তে॒ মর্তো॒ অনু॒ ভোগ॒মান॒ল়াদিদ্গ্রসি॑ষ্ঠ॒ ওষ॑ধীরজীগঃ ॥ ১\।১৬৩\।০৭
অনু॑ ত্বা॒ রথো॒ অনু॒ মর্যো॑ অর্ব॒ন্ননু॒ গাবোঽনু॒ ভগ॑ঃ ক॒নীনা॑ম্ ।
অনু॒ ব্রাতা॑স॒স্তব॑ স॒খ্যমী॑যু॒রনু॑ দে॒বা ম॑মিরে বী॒র্য॑ং তে ॥ ১\।১৬৩\।০৮
হির॑ণ্যশৃ॒ঙ্গোঽযো॑ অস্য॒ পাদা॒ মনো॑জবা॒ অব॑র॒ ইন্দ্র॑ আসীত্ ।
দে॒বা ইদ॑স্য হবি॒রদ্য॑মায॒ন্যো অর্ব॑ন্তং প্রথ॒মো অ॒ধ্যতি॑ষ্ঠত্ ॥ ১\।১৬৩\।০৯
ঈ॒র্মান্তা॑স॒ঃ সিলি॑কমধ্যমাস॒ঃ সং শূর॑ণাসো দি॒ব্যাসো॒ অত্যা॑ঃ ।
হ॒ংসা ই॑ব শ্রেণি॒শো য॑তন্তে॒ যদাক্ষি॑ষুর্দি॒ব্যমজ্ম॒মশ্বা॑ঃ ॥ ১\।১৬৩\।১০
তব॒ শরী॑রং পতযি॒ষ্ণ্ব॑র্ব॒ন্তব॑ চি॒ত্তং বাত॑ ইব॒ ধ্রজী॑মান্ ।
তব॒ শৃঙ্গা॑ণি॒ বিষ্ঠি॑তা পুরু॒ত্রার॑ণ্যেষু॒ জর্ভু॑রাণা চরন্তি ॥ ১\।১৬৩\।১১
উপ॒ প্রাগা॒চ্ছস॑নং বা॒জ্যর্বা॑ দেব॒দ্রীচা॒ মন॑সা॒ দীধ্যা॑নঃ ।
অ॒জঃ পু॒রো নী॑যতে॒ নাভি॑র॒স্যানু॑ প॒শ্চাত্ক॒বযো॑ যন্তি রে॒ভাঃ ॥ ১\।১৬৩\।১২
উপ॒ প্রাগা॑ত্পর॒মং যত্স॒ধস্থ॒মর্বা॒ঁ অচ্ছা॑ পি॒তর॑ং মা॒তর॑ং চ ।
অ॒দ্যা দে॒বাঞ্জুষ্ট॑তমো॒ হি গ॒ম্যা অথা শা॑স্তে দা॒শুষে॒ বার্যা॑ণি ॥ ১\।১৬৩\।১৩
অ॒স্য বা॒মস্য॑ পলি॒তস্য॒ হোতু॒স্তস্য॒ ভ্রাতা॑ মধ্য॒মো অ॒স্ত্যশ্ন॑ঃ ।
তৃ॒তীযো॒ ভ্রাতা॑ ঘৃ॒তপৃ॑ষ্ঠো অ॒স্যাত্রা॑পশ্যং বি॒শ্পতি॑ং স॒প্তপু॑ত্রম্ ॥ ১\।১৬৪\।০১
স॒প্ত যু॑ঞ্জন্তি॒ রথ॒মেক॑চক্র॒মেকো॒ অশ্বো॑ বহতি স॒প্তনা॑মা ।
ত্রি॒নাভি॑ চ॒ক্রম॒জর॑মন॒র্বং যত্রে॒মা বিশ্বা॒ ভুব॒নাধি॑ ত॒স্থুঃ ॥ ১\।১৬৪\।০২
ই॒মং রথ॒মধি॒ যে স॒প্ত ত॒স্থুঃ স॒প্তচ॑ক্রং স॒প্ত ব॑হ॒ন্ত্যশ্বা॑ঃ ।
স॒প্ত স্বসা॑রো অ॒ভি সং ন॑বন্তে॒ যত্র॒ গবা॒ং নিহি॑তা স॒প্ত নাম॑ ॥ ১\।১৬৪\।০৩
কো দ॑দর্শ প্রথ॒মং জায॑মানমস্থ॒ন্বন্ত॒ং যদ॑ন॒স্থা বিভ॑র্তি ।
ভূম্যা॒ অসু॒রসৃ॑গা॒ত্মা ক্ব॑ স্বি॒ত্কো বি॒দ্বাংস॒মুপ॑ গা॒ত্প্রষ্টু॑মে॒তত্ ॥ ১\।১৬৪\।০৪
পাক॑ঃ পৃচ্ছামি॒ মন॒সাবি॑জানন্দে॒বানা॑মে॒না নিহি॑তা প॒দানি॑ ।
ব॒ত্সে ব॒ষ্কযেঽধি॑ স॒প্ত তন্তূ॒ন্বি ত॑ত্নিরে ক॒বয॒ ওত॒বা উ॑ ॥ ১\।১৬৪\।০৫
অচি॑কিত্বাঞ্চিকি॒তুষ॑শ্চি॒দত্র॑ ক॒বীন্পৃ॑চ্ছামি বি॒দ্মনে॒ ন বি॒দ্বান্ ।
বি যস্ত॒স্তম্ভ॒ ষল়ি॒মা রজা॑ংস্য॒জস্য॑ রূ॒পে কিমপি॑ স্বি॒দেক॑ম্ ॥ ১\।১৬৪\।০৬
ই॒হ ব্র॑বীতু॒ য ঈ॑ম॒ঙ্গ বেদা॒স্য বা॒মস্য॒ নিহি॑তং প॒দং বেঃ ।
শী॒র্ষ্ণঃ ক্ষী॒রং দু॑হ্রতে॒ গাবো॑ অস্য ব॒ব্রিং বসা॑না উদ॒কং প॒দাপু॑ঃ ॥ ১\।১৬৪\।০৭
মা॒তা পি॒তর॑মৃ॒ত আ ব॑ভাজ ধী॒ত্যগ্রে॒ মন॑সা॒ সং হি জ॒গ্মে ।
সা বী॑ভ॒ত্সুর্গর্ভ॑রসা॒ নিবি॑দ্ধা॒ নম॑স্বন্ত॒ ইদু॑পবা॒কমী॑যুঃ ॥ ১\।১৬৪\।০৮
যু॒ক্তা মা॒তাসী॑দ্ধু॒রি দক্ষি॑ণাযা॒ অতি॑ষ্ঠ॒দ্গর্ভো॑ বৃজ॒নীষ্ব॒ন্তঃ ।
অমী॑মেদ্ব॒ত্সো অনু॒ গাম॑পশ্যদ্বিশ্বরূ॒প্য॑ং ত্রি॒ষু যোজ॑নেষু ॥ ১\।১৬৪\।০৯
তি॒স্রো মা॒তৄস্ত্রীন্পি॒তৄন্বিভ্র॒দেক॑ ঊ॒র্ধ্বস্ত॑স্থৌ॒ নেমব॑ গ্লাপযন্তি ।
ম॒ন্ত্রয॑ন্তে দি॒বো অ॒মুষ্য॑ পৃ॒ষ্ঠে বি॑শ্ব॒বিদ॒ং বাচ॒মবি॑শ্বমিন্বাম্ ॥ ১\।১৬৪\।১০
দ্বাদ॑শারং ন॒হি তজ্জরা॑য॒ বর্ব॑র্তি চ॒ক্রং পরি॒ দ্যামৃ॒তস্য॑ ।
আ পু॒ত্রা অ॑গ্নে মিথু॒নাসো॒ অত্র॑ স॒প্ত শ॒তানি॑ বিংশ॒তিশ্চ॑ তস্থুঃ ॥ ১\।১৬৪\।১১
পঞ্চ॑পাদং পি॒তর॒ং দ্বাদ॑শাকৃতিং দি॒ব আ॑হু॒ঃ পরে॒ অর্ধে॑ পুরী॒ষিণ॑ম্ ।
অথে॒মে অ॒ন্য উপ॑রে বিচক্ষ॒ণং স॒প্তচ॑ক্রে॒ ষল়॑র আহু॒রর্পি॑তম্ ॥ ১\।১৬৪\।১২
পঞ্চা॑রে চ॒ক্রে প॑রি॒বর্ত॑মানে॒ তস্মি॒ন্না ত॑স্থু॒র্ভুব॑নানি॒ বিশ্বা॑ ।
তস্য॒ নাক্ষ॑স্তপ্যতে॒ ভূরি॑ভারঃ স॒নাদে॒ব ন শী॑র্যতে॒ সনা॑ভিঃ ॥ ১\।১৬৪\।১৩
সনে॑মি চ॒ক্রম॒জর॒ং বি বা॑বৃত উত্তা॒নাযা॒ং দশ॑ যু॒ক্তা ব॑হন্তি ।
সূর্য॑স্য॒ চক্ষূ॒ রজ॑সৈ॒ত্যাবৃ॑ত॒ং তস্মি॒ন্নার্পি॑তা॒ ভুব॑নানি॒ বিশ্বা॑ ॥ ১\।১৬৪\।১৪
সা॒ক॒ংজানা॑ং স॒প্তথ॑মাহুরেক॒জং ষল়িদ্য॒মা ঋষ॑যো দেব॒জা ইতি॑ ।
তেষা॑মি॒ষ্টানি॒ বিহি॑তানি ধাম॒শঃ স্থা॒ত্রে রে॑জন্তে॒ বিকৃ॑তানি রূপ॒শঃ ॥ ১\।১৬৪\।১৫
স্ত্রিয॑ঃ স॒তীস্তাঁ উ॑ মে পু॒ংস আ॑হু॒ঃ পশ্য॑দক্ষ॒ণ্বান্ন বি চে॑তদ॒ন্ধঃ ।
ক॒বির্যঃ পু॒ত্রঃ স ঈ॒মা চি॑কেত॒ যস্তা বি॑জা॒নাত্স পি॒তুষ্পি॒তাস॑ত্ ॥ ১\।১৬৪\।১৬
অ॒বঃ পরে॑ণ প॒র এ॒নাব॑রেণ প॒দা ব॒ত্সং বিভ্র॑তী॒ গৌরুদ॑স্থাত্ ।
সা ক॒দ্রীচী॒ কং স্বি॒দর্ধ॒ং পরা॑গা॒ত্ক্ব॑ স্বিত্সূতে ন॒হি যূ॒থে অ॒ন্তঃ ॥ ১\।১৬৪\।১৭
অ॒বঃ পরে॑ণ পি॒তর॒ং যো অ॑স্যানু॒বেদ॑ প॒র এ॒নাব॑রেণ ।
ক॒বী॒যমা॑ন॒ঃ ক ই॒হ প্র বো॑চদ্দে॒বং মন॒ঃ কুতো॒ অধি॒ প্রজা॑তম্ ॥ ১\।১৬৪\।১৮
যে অ॒র্বাঞ্চ॒স্তাঁ উ॒ পরা॑চ আহু॒র্যে পরা॑ঞ্চ॒স্তাঁ উ॑ অ॒র্বাচ॑ আহুঃ ।
ইন্দ্র॑শ্চ॒ যা চ॒ক্রথু॑ঃ সোম॒ তানি॑ ধু॒রা ন যু॒ক্তা রজ॑সো বহন্তি ॥ ১\।১৬৪\।১৯
দ্বা সু॑প॒র্ণা স॒যুজা॒ সখা॑যা সমা॒নং বৃ॒ক্ষং পরি॑ ষস্বজাতে ।
তযো॑র॒ন্যঃ পিপ্প॑লং স্বা॒দ্বত্ত্যন॑শ্নন্ন॒ন্যো অ॒ভি চা॑কশীতি ॥ ১\।১৬৪\।২০
যত্রা॑ সুপ॒র্ণা অ॒মৃত॑স্য ভা॒গমনি॑মেষং বি॒দথা॑ভি॒স্বর॑ন্তি ।
ই॒নো বিশ্ব॑স্য॒ ভুব॑নস্য গো॒পাঃ স মা॒ ধীর॒ঃ পাক॒মত্রা বি॑বেশ ॥ ১\।১৬৪\।২১
যস্মি॑ন্বৃ॒ক্ষে ম॒ধ্বদ॑ঃ সুপ॒র্ণা নি॑বি॒শন্তে॒ সুব॑তে॒ চাধি॒ বিশ্বে॑ ।
তস্যেদা॑হু॒ঃ পিপ্প॑লং স্বা॒দ্বগ্রে॒ তন্নোন্ন॑শ॒দ্যঃ পি॒তর॒ং ন বেদ॑ ॥ ১\।১৬৪\।২২
যদ্গা॑য॒ত্রে অধি॑ গায॒ত্রমাহি॑ত॒ং ত্রৈষ্টু॑ভাদ্বা॒ ত্রৈষ্টু॑ভং নি॒রত॑ক্ষত ।
যদ্বা॒ জগ॒জ্জগ॒ত্যাহি॑তং প॒দং য ইত্তদ্বি॒দুস্তে অ॑মৃত॒ত্বমা॑নশুঃ ॥ ১\।১৬৪\।২৩
গা॒য॒ত্রেণ॒ প্রতি॑ মিমীতে অ॒র্কম॒র্কেণ॒ সাম॒ ত্রৈষ্টু॑ভেন বা॒কম্ ।
বা॒কেন॑ বা॒কং দ্বি॒পদা॒ চতু॑ষ্পদা॒ক্ষরে॑ণ মিমতে স॒প্ত বাণী॑ঃ ॥ ১\।১৬৪\।২৪
জগ॑তা॒ সিন্ধু॑ং দি॒ব্য॑স্তভাযদ্রথংত॒রে সূর্য॒ং পর্য॑পশ্যত্ ।
গা॒য॒ত্রস্য॑ স॒মিধ॑স্তি॒স্র আ॑হু॒স্ততো॑ ম॒হ্না প্র রি॑রিচে মহি॒ত্বা ॥ ১\।১৬৪\।২৫
উপ॑ হ্বযে সু॒দুঘা॑ং ধে॒নুমে॒তাং সু॒হস্তো॑ গো॒ধুগু॒ত দো॑হদেনাম্ ।
শ্রেষ্ঠ॑ং স॒বং স॑বি॒তা সা॑বিষন্নো॒ঽভী॑দ্ধো ঘ॒র্মস্তদু॒ ষু প্র বো॑চম্ ॥ ১\।১৬৪\।২৬
হি॒ঙ্কৃ॒ণ্ব॒তী ব॑সু॒পত্নী॒ বসূ॑নাং ব॒ত্সমি॒চ্ছন্তী॒ মন॑সা॒ভ্যাগা॑ত্ ।
দু॒হাম॒শ্বিভ্যা॒ং পযো॑ অ॒ঘ্ন্যেযং সা ব॑র্ধতাং মহ॒তে সৌভ॑গায ॥ ১\।১৬৪\।২৭
গৌর॑মীমে॒দনু॑ ব॒ত্সং মি॒ষন্ত॑ং মূ॒র্ধান॒ং হিঙ্ঙ॑কৃণো॒ন্মাত॒বা উ॑ ।
সৃক্বা॑ণং ঘ॒র্মম॒ভি বা॑বশা॒না মিমা॑তি মা॒যুং পয॑তে॒ পযো॑ভিঃ ॥ ১\।১৬৪\।২৮
অ॒যং স শি॑ঙ্ক্তে॒ যেন॒ গৌর॒ভীবৃ॑তা॒ মিমা॑তি মা॒যুং ধ্ব॒সনা॒বধি॑ শ্রি॒তা ।
সা চি॒ত্তিভি॒র্নি হি চ॒কার॒ মর্ত্য॑ং বি॒দ্যুদ্ভব॑ন্তী॒ প্রতি॑ ব॒ব্রিমৌ॑হত ॥ ১\।১৬৪\।২৯
অ॒নচ্ছ॑যে তু॒রগা॑তু জী॒বমেজ॑দ্ধ্রু॒বং মধ্য॒ আ প॒স্ত্যা॑নাম্ ।
জী॒বো মৃ॒তস্য॑ চরতি স্ব॒ধাভি॒রম॑র্ত্যো॒ মর্ত্যে॑না॒ সযো॑নিঃ ॥ ১\।১৬৪\।৩০
অপ॑শ্যং গো॒পামনি॑পদ্যমান॒মা চ॒ পরা॑ চ প॒থিভি॒শ্চর॑ন্তম্ ।
স স॒ধ্রীচী॒ঃ স বিষূ॑চী॒র্বসা॑ন॒ আ ব॑রীবর্তি॒ ভুব॑নেষ্ব॒ন্তঃ ॥ ১\।১৬৪\।৩১
য ঈ॑ং চ॒কার॒ ন সো অ॒স্য বে॑দ॒ য ঈ॑ং দ॒দর্শ॒ হিরু॒গিন্নু তস্মা॑ত্ ।
স মা॒তুর্যোনা॒ পরি॑বীতো অ॒ন্তর্ব॑হুপ্র॒জা নিরৃ॑তি॒মা বি॑বেশ ॥ ১\।১৬৪\।৩২
দ্যৌর্মে॑ পি॒তা জ॑নি॒তা নাভি॒রত্র॒ বন্ধু॑র্মে মা॒তা পৃ॑থি॒বী ম॒হীযম্ ।
উ॒ত্তা॒নযো॑শ্চ॒ম্বো॒৩॒॑র্যোনি॑র॒ন্তরত্রা॑ পি॒তা দু॑হি॒তুর্গর্ভ॒মাধা॑ত্ ॥ ১\।১৬৪\।৩৩
পৃ॒চ্ছামি॑ ত্বা॒ পর॒মন্ত॑ং পৃথি॒ব্যাঃ পৃ॒চ্ছামি॒ যত্র॒ ভুব॑নস্য॒ নাভি॑ঃ ।
পৃ॒চ্ছামি॑ ত্বা॒ বৃষ্ণো॒ অশ্ব॑স্য॒ রেত॑ঃ পৃ॒চ্ছামি॑ বা॒চঃ প॑র॒মং ব্যো॑ম ॥ ১\।১৬৪\।৩৪
ই॒যং বেদি॒ঃ পরো॒ অন্ত॑ঃ পৃথি॒ব্যা অ॒যং য॒জ্ঞো ভুব॑নস্য॒ নাভি॑ঃ ।
অ॒যং সোমো॒ বৃষ্ণো॒ অশ্ব॑স্য॒ রেতো॑ ব্র॒হ্মাযং বা॒চঃ প॑র॒মং ব্যো॑ম ॥ ১\।১৬৪\।৩৫
স॒প্তার্ধ॑গ॒র্ভা ভুব॑নস্য॒ রেতো॒ বিষ্ণো॑স্তিষ্ঠন্তি প্র॒দিশা॒ বিধ॑র্মণি ।
তে ধী॒তিভি॒র্মন॑সা॒ তে বি॑প॒শ্চিত॑ঃ পরি॒ভুব॒ঃ পরি॑ ভবন্তি বি॒শ্বত॑ঃ ॥ ১\।১৬৪\।৩৬
ন বি জা॑নামি॒ যদি॑বে॒দমস্মি॑ নি॒ণ্যঃ সংন॑দ্ধো॒ মন॑সা চরামি ।
য॒দা মাগ॑ন্প্রথম॒জা ঋ॒তস্যাদিদ্বা॒চো অ॑শ্নুবে ভা॒গম॒স্যাঃ ॥ ১\।১৬৪\।৩৭
অপা॒ঙ্প্রাঙে॑তি স্ব॒ধযা॑ গৃভী॒তোঽম॑র্ত্যো॒ মর্ত্যে॑না॒ সযো॑নিঃ ।
তা শশ্ব॑ন্তা বিষূ॒চীনা॑ বি॒যন্তা॒ ন্য১॒॑ন্যং চি॒ক্যুর্ন নি চি॑ক্যুর॒ন্যম্ ॥ ১\।১৬৪\।৩৮
ঋ॒চো অ॒ক্ষরে॑ পর॒মে ব্যো॑ম॒ন্যস্মি॑ন্দে॒বা অধি॒ বিশ্বে॑ নিষে॒দুঃ ।
যস্তন্ন বেদ॒ কিমৃ॒চা ক॑রিষ্যতি॒ য ইত্তদ্বি॒দুস্ত ই॒মে সমা॑সতে ॥ ১\।১৬৪\।৩৯
সূ॒য॒ব॒সাদ্ভগ॑বতী॒ হি ভূ॒যা অথো॑ ব॒যং ভগ॑বন্তঃ স্যাম ।
অ॒দ্ধি তৃণ॑মঘ্ন্যে বিশ্ব॒দানী॒ং পিব॑ শু॒দ্ধমু॑দ॒কমা॒চর॑ন্তী ॥ ১\।১৬৪\।৪০
গৌ॒রীর্মি॑মায সলি॒লানি॒ তক্ষ॒ত্যেক॑পদী দ্বি॒পদী॒ সা চতু॑ষ্পদী ।
অ॒ষ্টাপ॑দী॒ নব॑পদী বভূ॒বুষী॑ স॒হস্রা॑ক্ষরা পর॒মে ব্যো॑মন্ ॥ ১\।১৬৪\।৪১
তস্যা॑ঃ সমু॒দ্রা অধি॒ বি ক্ষ॑রন্তি॒ তেন॑ জীবন্তি প্র॒দিশ॒শ্চত॑স্রঃ ।
তত॑ঃ ক্ষরত্য॒ক্ষর॒ং তদ্বিশ্ব॒মুপ॑ জীবতি ॥ ১\।১৬৪\।৪২
শ॒ক॒ময॑ং ধূ॒মমা॒রাদ॑পশ্যং বিষূ॒বতা॑ প॒র এ॒নাব॑রেণ ।
উ॒ক্ষাণ॒ং পৃশ্নি॑মপচন্ত বী॒রাস্তানি॒ ধর্মা॑ণি প্রথ॒মান্যা॑সন্ ॥ ১\।১৬৪\।৪৩
ত্রয॑ঃ কে॒শিন॑ ঋতু॒থা বি চ॑ক্ষতে সংবত্স॒রে ব॑পত॒ এক॑ এষাম্ ।
বিশ্ব॒মেকো॑ অ॒ভি চ॑ষ্টে॒ শচী॑ভি॒র্ধ্রাজি॒রেক॑স্য দদৃশে॒ ন রূ॒পম্ ॥ ১\।১৬৪\।৪৪
চ॒ত্বারি॒ বাক্পরি॑মিতা প॒দানি॒ তানি॑ বিদুর্ব্রাহ্ম॒ণা যে ম॑নী॒ষিণ॑ঃ ।
গুহা॒ ত্রীণি॒ নিহি॑তা॒ নেঙ্গ॑যন্তি তু॒রীয॑ং বা॒চো ম॑নু॒ষ্যা॑ বদন্তি ॥ ১\।১৬৪\।৪৫
ইন্দ্র॑ং মি॒ত্রং বরু॑ণম॒গ্নিমা॑হু॒রথো॑ দি॒ব্যঃ স সু॑প॒র্ণো গ॒রুত্মা॑ন্ ।
এক॒ং সদ্বিপ্রা॑ বহু॒ধা ব॑দন্ত্য॒গ্নিং য॒মং মা॑ত॒রিশ্বা॑নমাহুঃ ॥ ১\।১৬৪\।৪৬
কৃ॒ষ্ণং নি॒যান॒ং হর॑যঃ সুপ॒র্ণা অ॒পো বসা॑না॒ দিব॒মুত্প॑তন্তি ।
ত আব॑বৃত্র॒ন্সদ॑নাদৃ॒তস্যাদিদ্ঘৃ॒তেন॑ পৃথি॒বী ব্যু॑দ্যতে ॥ ১\।১৬৪\।৪৭
দ্বাদ॑শ প্র॒ধয॑শ্চ॒ক্রমেক॒ং ত্রীণি॒ নভ্যা॑নি॒ ক উ॒ তচ্চি॑কেত ।
তস্মি॑ন্সা॒কং ত্রি॑শ॒তা ন শ॒ঙ্কবো॑ঽর্পি॒তাঃ ষ॒ষ্টির্ন চ॑লাচ॒লাস॑ঃ ॥ ১\।১৬৪\।৪৮
যস্তে॒ স্তন॑ঃ শশ॒যো যো ম॑যো॒ভূর্যেন॒ বিশ্বা॒ পুষ্য॑সি॒ বার্যা॑ণি ।
যো র॑ত্ন॒ধা ব॑সু॒বিদ্যঃ সু॒দত্র॒ঃ সর॑স্বতি॒ তমি॒হ ধাত॑বে কঃ ॥ ১\।১৬৪\।৪৯
য॒জ্ঞেন॑ য॒জ্ঞম॑যজন্ত দে॒বাস্তানি॒ ধর্মা॑ণি প্রথ॒মান্যা॑সন্ ।
তে হ॒ নাক॑ং মহি॒মান॑ঃ সচন্ত॒ যত্র॒ পূর্বে॑ সা॒ধ্যাঃ সন্তি॑ দে॒বাঃ ॥ ১\।১৬৪\।৫০
স॒মা॒নমে॒তদু॑দ॒কমুচ্চৈত্যব॒ চাহ॑ভিঃ ।
ভূমি॑ং প॒র্জন্যা॒ জিন্ব॑ন্তি॒ দিব॑ং জিন্বন্ত্য॒গ্নয॑ঃ ॥ ১\।১৬৪\।৫১
দি॒ব্যং সু॑প॒র্ণং বা॑য॒সং বৃ॒হন্ত॑ম॒পাং গর্ভ॑ং দর্শ॒তমোষ॑ধীনাম্ ।
অ॒ভী॒প॒তো বৃ॒ষ্টিভি॑স্ত॒র্পয॑ন্ত॒ং সর॑স্বন্ত॒মব॑সে জোহবীমি ॥ ১\।১৬৪\।৫২
কযা॑ শু॒ভা সব॑যস॒ঃ সনী॑ল়াঃ সমা॒ন্যা ম॒রুত॒ঃ সং মি॑মিক্ষুঃ ।
কযা॑ ম॒তী কুত॒ এতা॑স এ॒তেঽর্চ॑ন্তি॒ শুষ্ম॒ং বৃষ॑ণো বসূ॒যা ॥ ১\।১৬৫\।০১
কস্য॒ ব্রহ্মা॑ণি জুজুষু॒র্যুবা॑ন॒ঃ কো অ॑ধ্ব॒রে ম॒রুত॒ আ ব॑বর্ত ।
শ্যে॒নাঁ ই॑ব॒ ধ্রজ॑তো অ॒ন্তরি॑ক্ষে॒ কেন॑ ম॒হা মন॑সা রীরমাম ॥ ১\।১৬৫\।০২
কুত॒স্ত্বমি॑ন্দ্র॒ মাহি॑ন॒ঃ সন্নেকো॑ যাসি সত্পতে॒ কিং ত॑ ই॒ত্থা ।
সং পৃ॑চ্ছসে সমরা॒ণঃ শু॑ভা॒নৈর্বো॒চেস্তন্নো॑ হরিবো॒ যত্তে॑ অ॒স্মে ॥ ১\।১৬৫\।০৩
ব্রহ্মা॑ণি মে ম॒তয॒ঃ শং সু॒তাস॒ঃ শুষ্ম॑ ইযর্তি॒ প্রভৃ॑তো মে॒ অদ্রি॑ঃ ।
আ শা॑সতে॒ প্রতি॑ হর্যন্ত্যু॒ক্থেমা হরী॑ বহত॒স্তা নো॒ অচ্ছ॑ ॥ ১\।১৬৫\।০৪
অতো॑ ব॒যম॑ন্ত॒মেভি॑র্যুজা॒নাঃ স্বক্ষ॑ত্রেভিস্ত॒ন্ব১॒॑ঃ শুম্ভ॑মানাঃ ।
মহো॑ভি॒রেতা॒ঁ উপ॑ যুজ্মহে॒ ন্বিন্দ্র॑ স্ব॒ধামনু॒ হি নো॑ ব॒ভূথ॑ ॥ ১\।১৬৫\।০৫
ক্ব১॒॑ স্যা বো॑ মরুতঃ স্ব॒ধাসী॒দ্যন্মামেক॑ং স॒মধ॑ত্তাহি॒হত্যে॑ ।
অ॒হং হ্যু১॒॑গ্রস্ত॑বি॒ষস্তুবি॑ষ্মা॒ন্বিশ্ব॑স্য॒ শত্রো॒রন॑মং বধ॒স্নৈঃ ॥ ১\।১৬৫\।০৬
ভূরি॑ চকর্থ॒ যুজ্যে॑ভির॒স্মে স॑মা॒নেভি॑র্বৃষভ॒ পৌংস্যে॑ভিঃ ।
ভূরী॑ণি॒ হি কৃ॒ণবা॑মা শবি॒ষ্ঠেন্দ্র॒ ক্রত্বা॑ মরুতো॒ যদ্বশা॑ম ॥ ১\।১৬৫\।০৭
বধী॑ং বৃ॒ত্রং ম॑রুত ইন্দ্রি॒যেণ॒ স্বেন॒ ভামে॑ন তবি॒ষো ব॑ভূ॒বান্ ।
অ॒হমে॒তা মন॑বে বি॒শ্বশ্চ॑ন্দ্রাঃ সু॒গা অ॒পশ্চ॑কর॒ বজ্র॑বাহুঃ ॥ ১\।১৬৫\।০৮
অনু॑ত্ত॒মা তে॑ মঘব॒ন্নকি॒র্নু ন ত্বাবা॑ঁ অস্তি দে॒বতা॒ বিদা॑নঃ ।
ন জায॑মানো॒ নশ॑তে॒ ন জা॒তো যানি॑ করি॒ষ্যা কৃ॑ণু॒হি প্র॑বৃদ্ধ ॥ ১\।১৬৫\।০৯
এক॑স্য চিন্মে বি॒ভ্ব১॒॑স্ত্বোজো॒ যা নু দ॑ধৃ॒ষ্বান্কৃ॒ণবৈ॑ মনী॒ষা ।
অ॒হং হ্যু১॒॑গ্রো ম॑রুতো॒ বিদা॑নো॒ যানি॒ চ্যব॒মিন্দ্র॒ ইদী॑শ এষাম্ ॥ ১\।১৬৫\।১০
অম॑ন্দন্মা মরুত॒ঃ স্তোমো॒ অত্র॒ যন্মে॑ নর॒ঃ শ্রুত্য॒ং ব্রহ্ম॑ চ॒ক্র ।
ইন্দ্রা॑য॒ বৃষ্ণে॒ সুম॑খায॒ মহ্য॒ং সখ্যে॒ সখা॑যস্ত॒ন্বে॑ ত॒নূভি॑ঃ ॥ ১\।১৬৫\।১১
এ॒বেদে॒তে প্রতি॑ মা॒ রোচ॑মানা॒ অনে॑দ্য॒ঃ শ্রব॒ এষো॒ দধা॑নাঃ ।
স॒ংচক্ষ্যা॑ মরুতশ্চ॒ন্দ্রব॑র্ণা॒ অচ্ছা॑ন্ত মে ছ॒দযা॑থা চ নূ॒নম্ ॥ ১\।১৬৫\।১২
কো ন্বত্র॑ মরুতো মামহে ব॒ঃ প্র যা॑তন॒ সখী॒ঁরচ্ছা॑ সখাযঃ ।
মন্মা॑নি চিত্রা অপিবা॒তয॑ন্ত এ॒ষাং ভূ॑ত॒ নবে॑দা ম ঋ॒তানা॑ম্ ॥ ১\।১৬৫\।১৩
আ যদ্দু॑ব॒স্যাদ্দু॒বসে॒ ন কা॒রুর॒স্মাঞ্চ॒ক্রে মা॒ন্যস্য॑ মে॒ধা ।
ও ষু ব॑র্ত্ত মরুতো॒ বিপ্র॒মচ্ছে॒মা ব্রহ্মা॑ণি জরি॒তা বো॑ অর্চত্ ॥ ১\।১৬৫\।১৪
এ॒ষ ব॒ঃ স্তোমো॑ মরুত ই॒যং গীর্মা॑ন্দা॒র্যস্য॑ মা॒ন্যস্য॑ কা॒রোঃ ।
এষা যা॑সীষ্ট ত॒ন্বে॑ ব॒যাং বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৬৫\।১৫
তন্নু বো॑চাম রভ॒সায॒ জন্ম॑নে॒ পূর্ব॑ং মহি॒ত্বং বৃ॑ষ॒ভস্য॑ কে॒তবে॑ ।
ঐ॒ধেব॒ যাম॑ন্মরুতস্তুবিষ্বণো যু॒ধেব॑ শক্রাস্তবি॒ষাণি॑ কর্তন ॥ ১\।১৬৬\।০১
নিত্য॒ং ন সূ॒নুং মধু॒ বিভ্র॑ত॒ উপ॒ ক্রীল়॑ন্তি ক্রী॒ল়া বি॒দথে॑ষু॒ ঘৃষ্ব॑যঃ ।
নক্ষ॑ন্তি রু॒দ্রা অব॑সা নম॒স্বিন॒ং ন ম॑র্ধন্তি॒ স্বত॑বসো হবি॒ষ্কৃত॑ম্ ॥ ১\।১৬৬\।০২
যস্মা॒ ঊমা॑সো অ॒মৃতা॒ অরা॑সত রা॒যস্পোষ॑ং চ হ॒বিষা॑ দদা॒শুষে॑ ।
উ॒ক্ষন্ত্য॑স্মৈ ম॒রুতো॑ হি॒তা ই॑ব পু॒রূ রজা॑ংসি॒ পয॑সা মযো॒ভুব॑ঃ ॥ ১\।১৬৬\।০৩
আ যে রজা॑ংসি॒ তবি॑ষীভি॒রব্য॑ত॒ প্র ব॒ এবা॑স॒ঃ স্বয॑তাসো অধ্রজন্ ।
ভয॑ন্তে॒ বিশ্বা॒ ভুব॑নানি হ॒র্ম্যা চি॒ত্রো বো॒ যাম॒ঃ প্রয॑তাস্বৃ॒ষ্টিষু॑ ॥ ১\।১৬৬\।০৪
যত্ত্বে॒ষযা॑মা ন॒দয॑ন্ত॒ পর্ব॑তান্দি॒বো বা॑ পৃ॒ষ্ঠং নর্যা॒ অচু॑চ্যবুঃ ।
বিশ্বো॑ বো॒ অজ্ম॑ন্ভযতে॒ বন॒স্পতী॑ রথী॒যন্তী॑ব॒ প্র জি॑হীত॒ ওষ॑ধিঃ ॥ ১\।১৬৬\।০৫
যূ॒যং ন॑ উগ্রা মরুতঃ সুচে॒তুনারি॑ষ্টগ্রামাঃ সুম॒তিং পি॑পর্তন ।
যত্রা॑ বো দি॒দ্যুদ্রদ॑তি॒ ক্রিবি॑র্দতী রি॒ণাতি॑ প॒শ্বঃ সুধি॑তেব ব॒র্হণা॑ ॥ ১\।১৬৬\।০৬
প্র স্ক॒ম্ভদে॑ষ্ণা অনব॒ভ্ররা॑ধসোঽলাতৃ॒ণাসো॑ বি॒দথে॑ষু॒ সুষ্টু॑তাঃ ।
অর্চ॑ন্ত্য॒র্কং ম॑দি॒রস্য॑ পী॒তযে॑ বি॒দুর্বী॒রস্য॑ প্রথ॒মানি॒ পৌংস্যা॑ ॥ ১\।১৬৬\।০৭
শ॒তভু॑জিভি॒স্তম॒ভিহ্রু॑তের॒ঘাত্পূ॒র্ভী র॑ক্ষতা মরুতো॒ যমাব॑ত ।
জন॒ং যমু॑গ্রাস্তবসো বিরপ্শিনঃ পা॒থনা॒ শংসা॒ত্তন॑যস্য পু॒ষ্টিষু॑ ॥ ১\।১৬৬\।০৮
বিশ্বা॑নি ভ॒দ্রা ম॑রুতো॒ রথে॑ষু বো মিথ॒স্পৃধ্যে॑ব তবি॒ষাণ্যাহি॑তা ।
অংসে॒ষ্বা ব॒ঃ প্রপ॑থেষু খা॒দযোঽক্ষো॑ বশ্চ॒ক্রা স॒মযা॒ বি বা॑বৃতে ॥ ১\।১৬৬\।০৯
ভূরী॑ণি ভ॒দ্রা নর্যে॑ষু বা॒হুষু॒ বক্ষ॑স্সু রু॒ক্মা র॑ভ॒সাসো॑ অ॒ঞ্জয॑ঃ ।
অংসে॒ষ্বেতা॑ঃ প॒বিষু॑ ক্ষু॒রা অধি॒ বযো॒ ন প॒ক্ষান্ব্যনু॒ শ্রিযো॑ ধিরে ॥ ১\।১৬৬\।১০
ম॒হান্তো॑ ম॒হ্না বি॒ভ্বো॒৩॒॑ বিভূ॑তযো দূরে॒দৃশো॒ যে দি॒ব্যা ই॑ব॒ স্তৃভি॑ঃ ।
ম॒ন্দ্রাঃ সু॑জি॒হ্বাঃ স্বরি॑তার আ॒সভি॒ঃ সম্মি॑শ্লা॒ ইন্দ্রে॑ ম॒রুত॑ঃ পরি॒ষ্টুভ॑ঃ ॥ ১\।১৬৬\।১১
তদ্ব॑ঃ সুজাতা মরুতো মহিত্ব॒নং দী॒র্ঘং বো॑ দা॒ত্রমদি॑তেরিব ব্র॒তম্ ।
ইন্দ্র॑শ্চ॒ন ত্যজ॑সা॒ বি হ্রু॑ণাতি॒ তজ্জনা॑য॒ যস্মৈ॑ সু॒কৃতে॒ অরা॑ধ্বম্ ॥ ১\।১৬৬\।১২
তদ্বো॑ জামি॒ত্বং ম॑রুত॒ঃ পরে॑ যু॒গে পু॒রূ যচ্ছংস॑মমৃতাস॒ আব॑ত ।
অ॒যা ধি॒যা মন॑বে শ্রু॒ষ্টিমাব্যা॑ সা॒কং নরো॑ দ॒ংসনৈ॒রা চি॑কিত্রিরে ॥ ১\।১৬৬\।১৩
যেন॑ দী॒র্ঘং ম॑রুতঃ শূ॒শবা॑ম যু॒ষ্মাকে॑ন॒ পরী॑ণসা তুরাসঃ ।
আ যত্ত॒তন॑ন্বৃ॒জনে॒ জনা॑স এ॒ভির্য॒জ্ঞেভি॒স্তদ॒ভীষ্টি॑মশ্যাম্ ॥ ১\।১৬৬\।১৪
এ॒ষ ব॒ঃ স্তোমো॑ মরুত ই॒যং গীর্মা॑ন্দা॒র্যস্য॑ মা॒ন্যস্য॑ কা॒রোঃ ।
এষা যা॑সীষ্ট ত॒ন্বে॑ ব॒যাং বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৬৬\।১৫
স॒হস্র॑ং ত ইন্দ্রো॒তযো॑ নঃ স॒হস্র॒মিষো॑ হরিবো গূ॒র্তত॑মাঃ ।
স॒হস্র॒ং রাযো॑ মাদ॒যধ্যৈ॑ সহ॒স্রিণ॒ উপ॑ নো যন্তু॒ বাজা॑ঃ ॥ ১\।১৬৭\।০১
আ নোঽবো॑ভির্ম॒রুতো॑ যা॒ন্ত্বচ্ছা॒ জ্যেষ্ঠে॑ভির্বা বৃ॒হদ্দি॑বৈঃ সুমা॒যাঃ ।
অধ॒ যদে॑ষাং নি॒যুত॑ঃ পর॒মাঃ স॑মু॒দ্রস্য॑ চিদ্ধ॒নয॑ন্ত পা॒রে ॥ ১\।১৬৭\।০২
মি॒ম্যক্ষ॒ যেষু॒ সুধি॑তা ঘৃ॒তাচী॒ হির॑ণ্যনির্ণি॒গুপ॑রা॒ ন ঋ॒ষ্টিঃ ।
গুহা॒ চর॑ন্তী॒ মনু॑ষো॒ ন যোষা॑ স॒ভাব॑তী বিদ॒থ্যে॑ব॒ সং বাক্ ॥ ১\।১৬৭\।০৩
পরা॑ শু॒ভ্রা অ॒যাসো॑ য॒ব্যা সা॑ধার॒ণ্যেব॑ ম॒রুতো॑ মিমিক্ষুঃ ।
ন রো॑দ॒সী অপ॑ নুদন্ত ঘো॒রা জু॒ষন্ত॒ বৃধ॑ং স॒খ্যায॑ দে॒বাঃ ॥ ১\।১৬৭\।০৪
জোষ॒দ্যদী॑মসু॒র্যা॑ স॒চধ্যৈ॒ বিষি॑তস্তুকা রোদ॒সী নৃ॒মণা॑ঃ ।
আ সূ॒র্যেব॑ বিধ॒তো রথ॑ং গাত্ত্বে॒ষপ্র॑তীকা॒ নভ॑সো॒ নেত্যা ॥ ১\।১৬৭\।০৫
আস্থা॑পযন্ত যুব॒তিং যুবা॑নঃ শু॒ভে নিমি॑শ্লাং বি॒দথে॑ষু প॒জ্রাম্ ।
অ॒র্কো যদ্বো॑ মরুতো হ॒বিষ্মা॒ন্গায॑দ্গা॒থং সু॒তসো॑মো দুব॒স্যন্ ॥ ১\।১৬৭\।০৬
প্র তং বি॑বক্মি॒ বক্ম্যো॒ য এ॑ষাং ম॒রুতা॑ং মহি॒মা স॒ত্যো অস্তি॑ ।
সচা॒ যদী॒ং বৃষ॑মণা অহ॒ংযুঃ স্থি॒রা চি॒জ্জনী॒র্বহ॑তে সুভা॒গাঃ ॥ ১\।১৬৭\।০৭
পান্তি॑ মি॒ত্রাবরু॑ণাবব॒দ্যাচ্চয॑ত ঈমর্য॒মো অপ্র॑শস্তান্ ।
উ॒ত চ্য॑বন্তে॒ অচ্যু॑তা ধ্রু॒বাণি॑ বাবৃ॒ধ ঈ॑ং মরুতো॒ দাতি॑বারঃ ॥ ১\।১৬৭\।০৮
ন॒হী নু বো॑ মরুতো॒ অন্ত্য॒স্মে আ॒রাত্তা॑চ্চি॒চ্ছব॑সো॒ অন্ত॑মা॒পুঃ ।
তে ধৃ॒ষ্ণুনা॒ শব॑সা শূশু॒বাংসোঽর্ণো॒ ন দ্বেষো॑ ধৃষ॒তা পরি॑ ষ্ঠুঃ ॥ ১\।১৬৭\।০৯
ব॒যম॒দ্যেন্দ্র॑স্য॒ প্রেষ্ঠা॑ ব॒যং শ্বো বো॑চেমহি সম॒র্যে ।
ব॒যং পু॒রা মহি॑ চ নো॒ অনু॒ দ্যূন্তন্ন॑ ঋভু॒ক্ষা ন॒রামনু॑ ষ্যাত্ ॥ ১\।১৬৭\।১০
এ॒ষ ব॒ঃ স্তোমো॑ মরুত ই॒যং গীর্মা॑ন্দা॒র্যস্য॑ মা॒ন্যস্য॑ কা॒রোঃ ।
এষা যা॑সীষ্ট ত॒ন্বে॑ ব॒যাং বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৬৭\।১১
য॒জ্ঞায॑জ্ঞা বঃ সম॒না তু॑তু॒র্বণি॒র্ধিয॑ংধিযং বো দেব॒যা উ॑ দধিধ্বে ।
আ বো॒ঽর্বাচ॑ঃ সুবি॒তায॒ রোদ॑স্যোর্ম॒হে ব॑বৃত্যা॒মব॑সে সুবৃ॒ক্তিভি॑ঃ ॥ ১\।১৬৮\।০১
ব॒ব্রাসো॒ ন যে স্ব॒জাঃ স্বত॑বস॒ ইষ॒ং স্ব॑রভি॒জায॑ন্ত॒ ধূত॑যঃ ।
স॒হ॒স্রিযা॑সো অ॒পাং নোর্ময॑ আ॒সা গাবো॒ বন্দ্যা॑সো॒ নোক্ষণ॑ঃ ॥ ১\।১৬৮\।০২
সোমা॑সো॒ ন যে সু॒তাস্তৃ॒প্তাংশ॑বো হৃ॒ত্সু পী॒তাসো॑ দু॒বসো॒ নাস॑তে ।
ঐষা॒মংসে॑ষু র॒ম্ভিণী॑ব রারভে॒ হস্তে॑ষু খা॒দিশ্চ॑ কৃ॒তিশ্চ॒ সং দ॑ধে ॥ ১\।১৬৮\।০৩
অব॒ স্বযু॑ক্তা দি॒ব আ বৃথা॑ যযু॒রম॑র্ত্যা॒ঃ কশ॑যা চোদত॒ ত্মনা॑ ।
অ॒রে॒ণব॑স্তুবিজা॒তা অ॑চুচ্যবুর্দৃ॒ল়্হানি॑ চিন্ম॒রুতো॒ ভ্রাজ॑দৃষ্টযঃ ॥ ১\।১৬৮\।০৪
কো বো॒ঽন্তর্ম॑রুত ঋষ্টিবিদ্যুতো॒ রেজ॑তি॒ ত্মনা॒ হন্বে॑ব জি॒হ্বযা॑ ।
ধ॒ন্ব॒চ্যুত॑ ই॒ষাং ন যাম॑নি পুরু॒প্রৈষা॑ অহ॒ন্যো॒৩॒॑ নৈত॑শঃ ॥ ১\।১৬৮\।০৫
ক্ব॑ স্বিদ॒স্য রজ॑সো ম॒হস্পর॒ং ক্বাব॑রং মরুতো॒ যস্মি॑ন্নায॒য ।
যচ্চ্যা॒বয॑থ বিথু॒রেব॒ সংহি॑ত॒ং ব্যদ্রি॑ণা পতথ ত্বে॒ষম॑র্ণ॒বম্ ॥ ১\।১৬৮\।০৬
সা॒তির্ন বোঽম॑বতী॒ স্ব॑র্বতী ত্বে॒ষা বিপা॑কা মরুত॒ঃ পিপি॑ষ্বতী ।
ভ॒দ্রা বো॑ রা॒তিঃ পৃ॑ণ॒তো ন দক্ষি॑ণা পৃথু॒জ্রযী॑ অসু॒র্যে॑ব॒ জঞ্জ॑তী ॥ ১\।১৬৮\।০৭
প্রতি॑ ষ্টোভন্তি॒ সিন্ধ॑বঃ প॒বিভ্যো॒ যদ॒ভ্রিযা॒ং বাচ॑মুদী॒রয॑ন্তি ।
অব॑ স্মযন্ত বি॒দ্যুত॑ঃ পৃথি॒ব্যাং যদী॑ ঘৃ॒তং ম॒রুত॑ঃ প্রুষ্ণু॒বন্তি॑ ॥ ১\।১৬৮\।০৮
অসূ॑ত॒ পৃশ্নি॑র্মহ॒তে রণা॑য ত্বে॒ষম॒যাসা॑ং ম॒রুতা॒মনী॑কম্ ।
তে স॑প্স॒রাসো॑ঽজনয॒ন্তাভ্ব॒মাদিত্স্ব॒ধামি॑ষি॒রাং পর্য॑পশ্যন্ ॥ ১\।১৬৮\।০৯
এ॒ষ ব॒ঃ স্তোমো॑ মরুত ই॒যং গীর্মা॑ন্দা॒র্যস্য॑ মা॒ন্যস্য॑ কা॒রোঃ ।
এষা যা॑সীষ্ট ত॒ন্বে॑ ব॒যাং বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৬৮\।১০
ম॒হশ্চি॒ত্ত্বমি॑ন্দ্র য॒ত এ॒তান্ম॒হশ্চি॑দসি॒ ত্যজ॑সো বরূ॒তা ।
স নো॑ বেধো ম॒রুতা॑ং চিকি॒ত্বান্সু॒ম্না ব॑নুষ্ব॒ তব॒ হি প্রেষ্ঠা॑ ॥ ১\।১৬৯\।০১
অযু॑জ্রন্ত ইন্দ্র বি॒শ্বকৃ॑ষ্টীর্বিদা॒নাসো॑ নি॒ষ্ষিধো॑ মর্ত্য॒ত্রা ।
ম॒রুতা॑ং পৃত্সু॒তির্হাস॑মানা॒ স্ব॑র্মীল়্হস্য প্র॒ধন॑স্য সা॒তৌ ॥ ১\।১৬৯\।০২
অম্য॒ক্সা ত॑ ইন্দ্র ঋ॒ষ্টির॒স্মে সনে॒ম্যভ্ব॑ং ম॒রুতো॑ জুনন্তি ।
অ॒গ্নিশ্চি॒দ্ধি ষ্মা॑ত॒সে শু॑শু॒ক্বানাপো॒ ন দ্বী॒পং দধ॑তি॒ প্রযা॑ংসি ॥ ১\।১৬৯\।০৩
ত্বং তূ ন॑ ইন্দ্র॒ তং র॒যিং দা॒ ওজি॑ষ্ঠযা॒ দক্ষি॑ণযেব রা॒তিম্ ।
স্তুত॑শ্চ॒ যাস্তে॑ চ॒কন॑ন্ত বা॒যোঃ স্তন॒ং ন মধ্ব॑ঃ পীপযন্ত॒ বাজৈ॑ঃ ॥ ১\।১৬৯\।০৪
ত্বে রায॑ ইন্দ্র তো॒শত॑মাঃ প্রণে॒তার॒ঃ কস্য॑ চিদৃতা॒যোঃ ।
তে ষু ণো॑ ম॒রুতো॑ মৃল়যন্তু॒ যে স্মা॑ পু॒রা গা॑তূ॒যন্তী॑ব দে॒বাঃ ॥ ১\।১৬৯\।০৫
প্রতি॒ প্র যা॑হীন্দ্র মী॒ল়্হুষো॒ নৄন্ম॒হঃ পার্থি॑বে॒ সদ॑নে যতস্ব ।
অধ॒ যদে॑ষাং পৃথুবু॒ধ্নাস॒ এতা॑স্তী॒র্থে নার্যঃ পৌংস্যা॑নি ত॒স্থুঃ ॥ ১\।১৬৯\।০৬
প্রতি॑ ঘো॒রাণা॒মেতা॑নাম॒যাসা॑ং ম॒রুতা॑ং শৃণ্ব আয॒তামু॑প॒ব্দিঃ ।
যে মর্ত্য॑ং পৃতনা॒যন্ত॒মূমৈ॑রৃণা॒বান॒ং ন প॒তয॑ন্ত॒ সর্গৈ॑ঃ ॥ ১\।১৬৯\।০৭
ত্বং মানে॑ভ্য ইন্দ্র বি॒শ্বজ॑ন্যা॒ রদা॑ ম॒রুদ্ভি॑ঃ শু॒রুধো॒ গোঅ॑গ্রাঃ ।
স্তবা॑নেভিঃ স্তবসে দেব দে॒বৈর্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৬৯\।০৮
ন নূ॒নমস্তি॒ নো শ্বঃ কস্তদ্বে॑দ॒ যদদ্ভু॑তম্ ।
অ॒ন্যস্য॑ চি॒ত্তম॒ভি স॑ংচ॒রেণ্য॑মু॒তাধী॑ত॒ং বি ন॑শ্যতি ॥ ১\।১৭০\।০১
কিং ন॑ ইন্দ্র জিঘাংসসি॒ ভ্রাত॑রো ম॒রুত॒স্তব॑ ।
তেভি॑ঃ কল্পস্ব সাধু॒যা মা ন॑ঃ স॒মর॑ণে বধীঃ ॥ ১\।১৭০\।০২
কিং নো॑ ভ্রাতরগস্ত্য॒ সখা॒ সন্নতি॑ মন্যসে ।
বি॒দ্মা হি তে॒ যথা॒ মনো॒ঽস্মভ্য॒মিন্ন দি॑ত্সসি ॥ ১\।১৭০\।০৩
অর॑ং কৃণ্বন্তু॒ বেদি॒ং সম॒গ্নিমি॑ন্ধতাং পু॒রঃ ।
তত্রা॒মৃত॑স্য॒ চেত॑নং য॒জ্ঞং তে॑ তনবাবহৈ ॥ ১\।১৭০\।০৪
ত্বমী॑শিষে বসুপতে॒ বসূ॑না॒ং ত্বং মি॒ত্রাণা॑ং মিত্রপতে॒ ধেষ্ঠ॑ঃ ।
ইন্দ্র॒ ত্বং ম॒রুদ্ভি॒ঃ সং ব॑দ॒স্বাধ॒ প্রাশা॑ন ঋতু॒থা হ॒বীংষি॑ ॥ ১\।১৭০\।০৫
প্রতি॑ ব এ॒না নম॑সা॒হমে॑মি সূ॒ক্তেন॑ ভিক্ষে সুম॒তিং তু॒রাণা॑ম্ ।
র॒রা॒ণতা॑ মরুতো বে॒দ্যাভি॒র্নি হেল়ো॑ ধ॒ত্ত বি মু॑চধ্ব॒মশ্বা॑ন্ ॥ ১\।১৭১\।০১
এ॒ষ ব॒ঃ স্তোমো॑ মরুতো॒ নম॑স্বান্হৃ॒দা ত॒ষ্টো মন॑সা ধাযি দেবাঃ ।
উপে॒মা যা॑ত॒ মন॑সা জুষা॒ণা যূ॒যং হি ষ্ঠা নম॑স॒ ইদ্বৃ॒ধাস॑ঃ ॥ ১\।১৭১\।০২
স্তু॒তাসো॑ নো ম॒রুতো॑ মৃল়যন্তূ॒ত স্তু॒তো ম॒ঘবা॒ শম্ভ॑বিষ্ঠঃ ।
ঊ॒র্ধ্বা ন॑ঃ সন্তু কো॒ম্যা বনা॒ন্যহা॑নি॒ বিশ্বা॑ মরুতো জিগী॒ষা ॥ ১\।১৭১\।০৩
অ॒স্মাদ॒হং ত॑বি॒ষাদীষ॑মাণ॒ ইন্দ্রা॑দ্ভি॒যা ম॑রুতো॒ রেজ॑মানঃ ।
যু॒ষ্মভ্য॑ং হ॒ব্যা নিশি॑তান্যাস॒ন্তান্যা॒রে চ॑কৃমা মৃ॒ল়তা॑ নঃ ॥ ১\।১৭১\।০৪
যেন॒ মানা॑সশ্চি॒তয॑ন্ত উ॒স্রা ব্যু॑ষ্টিষু॒ শব॑সা॒ শশ্ব॑তীনাম্ ।
স নো॑ ম॒রুদ্ভি॑র্বৃষভ॒ শ্রবো॑ ধা উ॒গ্র উ॒গ্রেভি॒ঃ স্থবি॑রঃ সহো॒দাঃ ॥ ১\।১৭১\।০৫
ত্বং পা॑হীন্দ্র॒ সহী॑যসো॒ নৄন্ভবা॑ ম॒রুদ্ভি॒রব॑যাতহেল়াঃ ।
সু॒প্র॒কে॒তেভি॑ঃ সাস॒হির্দধা॑নো বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭১\।০৬
চি॒ত্রো বো॑ঽস্তু॒ যাম॑শ্চি॒ত্র ঊ॒তী সু॑দানবঃ ।
মরু॑তো॒ অহি॑ভানবঃ ॥ ১\।১৭২\।০১
আ॒রে সা ব॑ঃ সুদানবো॒ মরু॑ত ঋঞ্জ॒তী শরু॑ঃ ।
আ॒রে অশ্মা॒ যমস্য॑থ ॥ ১\।১৭২\।০২
তৃ॒ণ॒স্ক॒ন্দস্য॒ নু বিশ॒ঃ পরি॑ বৃঙ্ক্ত সুদানবঃ ।
ঊ॒র্ধ্বান্ন॑ঃ কর্ত জী॒বসে॑ ॥ ১\।১৭২\।০৩
গায॒ত্সাম॑ নভ॒ন্যং১॒॑ যথা॒ বেরর্চা॑ম॒ তদ্বা॑বৃধা॒নং স্ব॑র্বত্ ।
গাবো॑ ধে॒নবো॑ ব॒র্হিষ্যদ॑ব্ধা॒ আ যত্স॒দ্মান॑ং দি॒ব্যং বিবা॑সান্ ॥ ১\।১৭৩\।০১
অর্চ॒দ্বৃষা॒ বৃষ॑ভি॒ঃ স্বেদু॑হব্যৈর্মৃ॒গো নাশ্নো॒ অতি॒ যজ্জু॑গু॒র্যাত্ ।
প্র ম॑ন্দ॒যুর্ম॒নাং গূ॑র্ত॒ হোতা॒ ভর॑তে॒ মর্যো॑ মিথু॒না যজ॑ত্রঃ ॥ ১\।১৭৩\।০২
নক্ষ॒দ্ধোতা॒ পরি॒ সদ্ম॑ মি॒তা যন্ভর॒দ্গর্ভ॒মা শ॒রদ॑ঃ পৃথি॒ব্যাঃ ।
ক্রন্দ॒দশ্বো॒ নয॑মানো রু॒বদ্গৌর॒ন্তর্দূ॒তো ন রোদ॑সী চর॒দ্বাক্ ॥ ১\।১৭৩\।০৩
তা ক॒র্মাষ॑তরাস্মৈ॒ প্র চ্যৌ॒ত্নানি॑ দেব॒যন্তো॑ ভরন্তে ।
জুজো॑ষ॒দিন্দ্রো॑ দ॒স্মব॑র্চা॒ নাস॑ত্যেব॒ সুগ্ম্যো॑ রথে॒ষ্ঠাঃ ॥ ১\।১৭৩\।০৪
তমু॑ ষ্টু॒হীন্দ্র॒ং যো হ॒ সত্বা॒ যঃ শূরো॑ ম॒ঘবা॒ যো র॑থে॒ষ্ঠাঃ ।
প্র॒তী॒চশ্চি॒দ্যোধী॑যা॒ন্বৃষ॑ণ্বান্বব॒ব্রুষ॑শ্চি॒ত্তম॑সো বিহ॒ন্তা ॥ ১\।১৭৩\।০৫
প্র যদি॒ত্থা ম॑হি॒না নৃভ্যো॒ অস্ত্যর॒ং রোদ॑সী ক॒ক্ষ্যে॒৩॒॑ নাস্মৈ॑ ।
সং বি॑ব্য॒ ইন্দ্রো॑ বৃ॒জন॒ং ন ভূমা॒ ভর্তি॑ স্ব॒ধাবা॑ঁ ওপ॒শমি॑ব॒ দ্যাম্ ॥ ১\।১৭৩\।০৬
স॒মত্সু॑ ত্বা শূর স॒তামু॑রা॒ণং প্র॑প॒থিন্ত॑মং পরিতংস॒যধ্যৈ॑ ।
স॒জোষ॑স॒ ইন্দ্র॒ং মদে॑ ক্ষো॒ণীঃ সূ॒রিং চি॒দ্যে অ॑নু॒মদ॑ন্তি॒ বাজৈ॑ঃ ॥ ১\।১৭৩\।০৭
এ॒বা হি তে॒ শং সব॑না সমু॒দ্র আপো॒ যত্ত॑ আ॒সু মদ॑ন্তি দে॒বীঃ ।
বিশ্বা॑ তে॒ অনু॒ জোষ্যা॑ ভূ॒দ্গৌঃ সূ॒রীঁশ্চি॒দ্যদি॑ ধি॒ষা বেষি॒ জনা॑ন্ ॥ ১\।১৭৩\।০৮
অসা॑ম॒ যথা॑ সুষ॒খায॑ এন স্বভি॒ষ্টযো॑ ন॒রাং ন শংসৈ॑ঃ ।
অস॒দ্যথা॑ ন॒ ইন্দ্রো॑ বন্দনে॒ষ্ঠাস্তু॒রো ন কর্ম॒ নয॑মান উ॒ক্থা ॥ ১\।১৭৩\।০৯
বিষ্প॑র্ধসো ন॒রাং ন শংসৈ॑র॒স্মাকা॑স॒দিন্দ্রো॒ বজ্র॑হস্তঃ ।
মি॒ত্রা॒যুবো॒ ন পূর্প॑তি॒ং সুশি॑ষ্টৌ মধ্যা॒যুব॒ উপ॑ শিক্ষন্তি য॒জ্ঞৈঃ ॥ ১\।১৭৩\।১০
য॒জ্ঞো হি ষ্মেন্দ্র॒ং কশ্চি॑দৃ॒ন্ধঞ্জু॑হুরা॒ণশ্চি॒ন্মন॑সা পরি॒যন্ ।
তী॒র্থে নাচ্ছা॑ তাতৃষা॒ণমোকো॑ দী॒র্ঘো ন সি॒ধ্রমা কৃ॑ণো॒ত্যধ্বা॑ ॥ ১\।১৭৩\।১১
মো ষূ ণ॑ ই॒ন্দ্রাত্র॑ পৃ॒ত্সু দে॒বৈরস্তি॒ হি ষ্মা॑ তে শুষ্মিন্নব॒যাঃ ।
ম॒হশ্চি॒দ্যস্য॑ মী॒ল়্হুষো॑ য॒ব্যা হ॒বিষ্ম॑তো ম॒রুতো॒ বন্দ॑তে॒ গীঃ ॥ ১\।১৭৩\।১২
এ॒ষ স্তোম॑ ইন্দ্র॒ তুভ্য॑ম॒স্মে এ॒তেন॑ গা॒তুং হ॑রিবো বিদো নঃ ।
আ নো॑ ববৃত্যাঃ সুবি॒তায॑ দেব বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭৩\।১৩
ত্বং রাজে॑ন্দ্র॒ যে চ॑ দে॒বা রক্ষা॒ নৄন্পা॒হ্য॑সুর॒ ত্বম॒স্মান্ ।
ত্বং সত্প॑তির্ম॒ঘবা॑ ন॒স্তরু॑ত্র॒স্ত্বং স॒ত্যো বস॑বানঃ সহো॒দাঃ ॥ ১\।১৭৪\।০১
দনো॒ বিশ॑ ইন্দ্র মৃ॒ধ্রবা॑চঃ স॒প্ত যত্পুর॒ঃ শর্ম॒ শার॑দী॒র্দর্ত্ ।
ঋ॒ণোর॒পো অ॑নব॒দ্যার্ণা॒ যূনে॑ বৃ॒ত্রং পু॑রু॒কুত্সা॑য রন্ধীঃ ॥ ১\।১৭৪\।০২
অজা॒ বৃত॑ ইন্দ্র॒ শূর॑পত্নী॒র্দ্যাং চ॒ যেভি॑ঃ পুরুহূত নূ॒নম্ ।
রক্ষো॑ অ॒গ্নিম॒শুষ॒ং তূর্ব॑যাণং সি॒ংহো ন দমে॒ অপা॑ংসি॒ বস্তো॑ঃ ॥ ১\।১৭৪\।০৩
শেষ॒ন্নু ত ই॑ন্দ্র॒ সস্মি॒ন্যোনৌ॒ প্রশ॑স্তযে॒ পবী॑রবস্য ম॒হ্না ।
সৃ॒জদর্ণা॒ংস্যব॒ যদ্যু॒ধা গাস্তিষ্ঠ॒দ্ধরী॑ ধৃষ॒তা মৃ॑ষ্ট॒ বাজা॑ন্ ॥ ১\।১৭৪\।০৪
বহ॒ কুত্স॑মিন্দ্র॒ যস্মি॑ঞ্চা॒কন্স্যূ॑ম॒ন্যূ ঋ॒জ্রা বাত॒স্যাশ্বা॑ ।
প্র সূর॑শ্চ॒ক্রং বৃ॑হতাদ॒ভীকে॒ঽভি স্পৃধো॑ যাসিষ॒দ্বজ্র॑বাহুঃ ॥ ১\।১৭৪\।০৫
জ॒ঘ॒ন্বাঁ ই॑ন্দ্র মি॒ত্রেরূ॑ঞ্চো॒দপ্র॑বৃদ্ধো হরিবো॒ অদা॑শূন্ ।
প্র যে পশ্য॑ন্নর্য॒মণ॒ং সচা॒যোস্ত্বযা॑ শূ॒র্তা বহ॑মানা॒ অপ॑ত্যম্ ॥ ১\।১৭৪\।০৬
রপ॑ত্ক॒বিরি॑ন্দ্রা॒র্কসা॑তৌ॒ ক্ষাং দা॒সাযো॑প॒বর্হ॑ণীং কঃ ।
কর॑ত্তি॒স্রো ম॒ঘবা॒ দানু॑চিত্রা॒ নি দু॑র্যো॒ণে কুয॑বাচং মৃ॒ধি শ্রে॑ত্ ॥ ১\।১৭৪\।০৭
সনা॒ তা ত॑ ইন্দ্র॒ নব্যা॒ আগু॒ঃ সহো॒ নভোঽবি॑রণায পূ॒র্বীঃ ।
ভি॒নত্পুরো॒ ন ভিদো॒ অদে॑বীর্ন॒নমো॒ বধ॒রদে॑বস্য পী॒যোঃ ॥ ১\।১৭৪\।০৮
ত্বং ধুনি॑রিন্দ্র॒ ধুনি॑মতীরৃ॒ণোর॒পঃ সী॒রা ন স্রব॑ন্তীঃ ।
প্র যত্স॑মু॒দ্রমতি॑ শূর॒ পর্ষি॑ পা॒রযা॑ তু॒র্বশ॒ং যদু॑ং স্ব॒স্তি ॥ ১\।১৭৪\।০৯
ত্বম॒স্মাক॑মিন্দ্র বি॒শ্বধ॑ স্যা অবৃ॒কত॑মো ন॒রাং নৃ॑পা॒তা ।
স নো॒ বিশ্বা॑সাং স্পৃ॒ধাং স॑হো॒দা বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭৪\।১০
মত্স্যপা॑যি তে॒ মহ॒ঃ পাত্র॑স্যেব হরিবো মত্স॒রো মদ॑ঃ ।
বৃষা॑ তে॒ বৃষ্ণ॒ ইন্দু॑র্বা॒জী স॑হস্র॒সাত॑মঃ ॥ ১\।১৭৫\।০১
আ ন॑স্তে গন্তু মত্স॒রো বৃষা॒ মদো॒ বরে॑ণ্যঃ ।
স॒হাবা॑ঁ ইন্দ্র সান॒সিঃ পৃ॑তনা॒ষাল়ম॑র্ত্যঃ ॥ ১\।১৭৫\।০২
ত্বং হি শূর॒ঃ সনি॑তা চো॒দযো॒ মনু॑ষো॒ রথ॑ম্ ।
স॒হাবা॒ন্দস্যু॑মব্র॒তমোষ॒ঃ পাত্র॒ং ন শো॒চিষা॑ ॥ ১\।১৭৫\।০৩
মু॒ষা॒য সূর্য॑ং কবে চ॒ক্রমীশা॑ন॒ ওজ॑সা ।
বহ॒ শুষ্ণা॑য ব॒ধং কুত্স॒ং বাত॒স্যাশ্বৈ॑ঃ ॥ ১\।১৭৫\।০৪
শু॒ষ্মিন্ত॑মো॒ হি তে॒ মদো॑ দ্যু॒ম্নিন্ত॑ম উ॒ত ক্রতু॑ঃ ।
বৃ॒ত্র॒ঘ্না ব॑রিবো॒বিদা॑ মংসী॒ষ্ঠা অ॑শ্ব॒সাত॑মঃ ॥ ১\।১৭৫\।০৫
যথা॒ পূর্বে॑ভ্যো জরি॒তৃভ্য॑ ইন্দ্র॒ ময॑ ই॒বাপো॒ ন তৃষ্য॑তে ব॒ভূথ॑ ।
তামনু॑ ত্বা নি॒বিদ॑ং জোহবীমি বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭৫\।০৬
মত্সি॑ নো॒ বস্য॑ইষ্টয॒ ইন্দ্র॑মিন্দো॒ বৃষা বি॑শ ।
ঋ॒ঘা॒যমা॑ণ ইন্বসি॒ শত্রু॒মন্তি॒ ন বি॑ন্দসি ॥ ১\।১৭৬\।০১
তস্মি॒ন্না বে॑শযা॒ গিরো॒ য এক॑শ্চর্ষণী॒নাম্ ।
অনু॑ স্ব॒ধা যমু॒প্যতে॒ যব॒ং ন চর্কৃ॑ষ॒দ্বৃষা॑ ॥ ১\।১৭৬\।০২
যস্য॒ বিশ্বা॑নি॒ হস্ত॑যো॒ঃ পঞ্চ॑ ক্ষিতী॒নাং বসু॑ ।
স্পা॒শয॑স্ব॒ যো অ॑স্ম॒ধ্রুগ্দি॒ব্যেবা॒শনি॑র্জহি ॥ ১\।১৭৬\।০৩
অসু॑ন্বন্তং সমং জহি দূ॒ণাশ॒ং যো ন তে॒ ময॑ঃ ।
অ॒স্মভ্য॑মস্য॒ বেদ॑নং দ॒দ্ধি সূ॒রিশ্চি॑দোহতে ॥ ১\।১৭৬\।০৪
আবো॒ যস্য॑ দ্বি॒বর্হ॑সো॒ঽর্কেষু॑ সানু॒ষগস॑ত্ ।
আ॒জাবিন্দ্র॑স্যেন্দো॒ প্রাবো॒ বাজে॑ষু বা॒জিন॑ম্ ॥ ১\।১৭৬\।০৫
যথা॒ পূর্বে॑ভ্যো জরি॒তৃভ্য॑ ইন্দ্র॒ ময॑ ই॒বাপো॒ ন তৃষ্য॑তে ব॒ভূথ॑ ।
তামনু॑ ত্বা নি॒বিদ॑ং জোহবীমি বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭৬\।০৬
আ চ॑র্ষণি॒প্রা বৃ॑ষ॒ভো জনা॑না॒ং রাজা॑ কৃষ্টী॒নাং পু॑রুহূ॒ত ইন্দ্র॑ঃ ।
স্তু॒তঃ শ্র॑ব॒স্যন্নব॒সোপ॑ ম॒দ্রিগ্যু॒ক্ত্বা হরী॒ বৃষ॒ণা যা॑হ্য॒র্বাঙ্ ॥ ১\।১৭৭\।০১
যে তে॒ বৃষ॑ণো বৃষ॒ভাস॑ ইন্দ্র ব্রহ্ম॒যুজো॒ বৃষ॑রথাসো॒ অত্যা॑ঃ ।
তাঁ আ তি॑ষ্ঠ॒ তেভি॒রা যা॑হ্য॒র্বাঙ্হবা॑মহে ত্বা সু॒ত ই॑ন্দ্র॒ সোমে॑ ॥ ১\।১৭৭\।০২
আ তি॑ষ্ঠ॒ রথ॒ং বৃষ॑ণ॒ং বৃষা॑ তে সু॒তঃ সোম॒ঃ পরি॑ষিক্তা॒ মধূ॑নি ।
যু॒ক্ত্বা বৃষ॑ভ্যাং বৃষভ ক্ষিতী॒নাং হরি॑ভ্যাং যাহি প্র॒বতোপ॑ ম॒দ্রিক্ ॥ ১\।১৭৭\।০৩
অ॒যং য॒জ্ঞো দে॑ব॒যা অ॒যং মি॒যেধ॑ ই॒মা ব্রহ্মা॑ণ্য॒যমি॑ন্দ্র॒ সোম॑ঃ ।
স্তী॒র্ণং ব॒র্হিরা তু শ॑ক্র॒ প্র যা॑হি॒ পিবা॑ নি॒ষদ্য॒ বি মু॑চা॒ হরী॑ ই॒হ ॥ ১\।১৭৭\।০৪
ও সুষ্টু॑ত ইন্দ্র যাহ্য॒র্বাঙুপ॒ ব্রহ্মা॑ণি মা॒ন্যস্য॑ কা॒রোঃ ।
বি॒দ্যাম॒ বস্তো॒রব॑সা গৃ॒ণন্তো॑ বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭৭\।০৫
যদ্ধ॒ স্যা ত॑ ইন্দ্র শ্রু॒ষ্টিরস্তি॒ যযা॑ ব॒ভূথ॑ জরি॒তৃভ্য॑ ঊ॒তী ।
মা ন॒ঃ কাম॑ং ম॒হয॑ন্ত॒মা ধ॒গ্বিশ্বা॑ তে অশ্যা॒ং পর্যাপ॑ আ॒যোঃ ॥ ১\।১৭৮\।০১
ন ঘা॒ রাজেন্দ্র॒ আ দ॑ভন্নো॒ যা নু স্বসা॑রা কৃ॒ণব॑ন্ত॒ যোনৌ॑ ।
আপ॑শ্চিদস্মৈ সু॒তুকা॑ অবেষ॒ন্গম॑ন্ন॒ ইন্দ্র॑ঃ স॒খ্যা বয॑শ্চ ॥ ১\।১৭৮\।০২
জেতা॒ নৃভি॒রিন্দ্র॑ঃ পৃ॒ত্সু শূর॒ঃ শ্রোতা॒ হব॒ং নাধ॑মানস্য কা॒রোঃ ।
প্রভ॑র্তা॒ রথ॑ং দা॒শুষ॑ উপা॒ক উদ্য॑ন্তা॒ গিরো॒ যদি॑ চ॒ ত্মনা॒ ভূত্ ॥ ১\।১৭৮\।০৩
এ॒বা নৃভি॒রিন্দ্র॑ঃ সুশ্রব॒স্যা প্র॑খা॒দঃ পৃ॒ক্ষো অ॒ভি মি॒ত্রিণো॑ ভূত্ ।
স॒ম॒র্য ই॒ষঃ স্ত॑বতে॒ বিবা॑চি সত্রাক॒রো যজ॑মানস্য॒ শংস॑ঃ ॥ ১\।১৭৮\।০৪
ত্বযা॑ ব॒যং ম॑ঘবন্নিন্দ্র॒ শত্রূ॑ন॒ভি ষ্যা॑ম মহ॒তো মন্য॑মানান্ ।
ত্বং ত্রা॒তা ত্বমু॑ নো বৃ॒ধে ভূ॑র্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৭৮\।০৫
পূ॒র্বীর॒হং শ॒রদ॑ঃ শশ্রমা॒ণা দো॒ষা বস্তো॑রু॒ষসো॑ জ॒রয॑ন্তীঃ ।
মি॒নাতি॒ শ্রিয॑ং জরি॒মা ত॒নূনা॒মপ্যূ॒ নু পত্নী॒র্বৃষ॑ণো জগম্যুঃ ॥ ১\।১৭৯\।০১
যে চি॒দ্ধি পূর্ব॑ ঋত॒সাপ॒ আস॑ন্সা॒কং দে॒বেভি॒রব॑দন্নৃ॒তানি॑ ।
তে চি॒দবা॑সুর্ন॒হ্যন্ত॑মা॒পুঃ সমূ॒ নু পত্নী॒র্বৃষ॑ভির্জগম্যুঃ ॥ ১\।১৭৯\।০২
ন মৃষা॑ শ্রা॒ন্তং যদব॑ন্তি দে॒বা বিশ্বা॒ ইত্স্পৃধো॑ অ॒ভ্য॑শ্নবাব ।
জযা॒বেদত্র॑ শ॒তনী॑থমা॒জিং যত্স॒ম্যঞ্চা॑ মিথু॒নাব॒ভ্যজা॑ব ॥ ১\।১৭৯\।০৩
ন॒দস্য॑ মা রুধ॒তঃ কাম॒ আগ॑ন্নি॒ত আজা॑তো অ॒মুত॒ঃ কুত॑শ্চিত্ ।
লোপা॑মুদ্রা॒ বৃষ॑ণ॒ং নী রি॑ণাতি॒ ধীর॒মধী॑রা ধযতি শ্ব॒সন্ত॑ম্ ॥ ১\।১৭৯\।০৪
ই॒মং নু সোম॒মন্তি॑তো হৃ॒ত্সু পী॒তমুপ॑ ব্রুবে ।
যত্সী॒মাগ॑শ্চকৃ॒মা তত্সু মৃ॑ল়তু পুলু॒কামো॒ হি মর্ত্য॑ঃ ॥ ১\।১৭৯\।০৫
অ॒গস্ত্য॒ঃ খন॑মানঃ খ॒নিত্রৈ॑ঃ প্র॒জামপ॑ত্য॒ং বল॑মি॒চ্ছমা॑নঃ ।
উ॒ভৌ বর্ণা॒বৃষি॑রু॒গ্রঃ পু॑পোষ স॒ত্যা দে॒বেষ্বা॒শিষো॑ জগাম ॥ ১\।১৭৯\।০৬
যু॒বো রজা॑ংসি সু॒যমা॑সো॒ অশ্বা॒ রথো॒ যদ্বা॒ং পর্যর্ণা॑ংসি॒ দীয॑ত্ ।
হি॒র॒ণ্যযা॑ বাং প॒বয॑ঃ প্রুষায॒ন্মধ্ব॒ঃ পিব॑ন্তা উ॒ষস॑ঃ সচেথে ॥ ১\।১৮০\।০১
যু॒বমত্য॒স্যাব॑ নক্ষথো॒ যদ্বিপ॑ত্মনো॒ নর্য॑স্য॒ প্রয॑জ্যোঃ ।
স্বসা॒ যদ্বা॑ং বিশ্বগূর্তী॒ ভরা॑তি॒ বাজা॒যেট্টে॑ মধুপাবি॒ষে চ॑ ॥ ১\।১৮০\।০২
যু॒বং পয॑ উ॒স্রিযা॑যামধত্তং প॒ক্বমা॒মাযা॒মব॒ পূর্ব্য॒ং গোঃ ।
অ॒ন্তর্যদ্ব॒নিনো॑ বামৃতপ্সূ হ্বা॒রো ন শুচি॒র্যজ॑তে হ॒বিষ্মা॑ন্ ॥ ১\।১৮০\।০৩
যু॒বং হ॑ ঘ॒র্মং মধু॑মন্ত॒মত্র॑যে॒ঽপো ন ক্ষোদো॑ঽবৃণীতমে॒ষে ।
তদ্বা॑ং নরাবশ্বিনা॒ পশ্ব॑ইষ্টী॒ রথ্যে॑ব চ॒ক্রা প্রতি॑ যন্তি॒ মধ্ব॑ঃ ॥ ১\।১৮০\।০৪
আ বা॑ং দা॒নায॑ ববৃতীয দস্রা॒ গোরোহে॑ণ তৌ॒গ্র্যো ন জিব্রি॑ঃ ।
অ॒পঃ ক্ষো॒ণী স॑চতে॒ মাহি॑না বাং জূ॒র্ণো বা॒মক্ষু॒রংহ॑সো যজত্রা ॥ ১\।১৮০\।০৫
নি যদ্যু॒বেথে॑ নি॒যুত॑ঃ সুদানূ॒ উপ॑ স্ব॒ধাভি॑ঃ সৃজথ॒ঃ পুর॑ংধিম্ ।
প্রেষ॒দ্বেষ॒দ্বাতো॒ ন সূ॒রিরা ম॒হে দ॑দে সুব্র॒তো ন বাজ॑ম্ ॥ ১\।১৮০\।০৬
ব॒যং চি॒দ্ধি বা॑ং জরি॒তার॑ঃ স॒ত্যা বি॑প॒ন্যাম॑হে॒ বি প॒ণির্হি॒তাবা॑ন্ ।
অধা॑ চি॒দ্ধি ষ্মা॑শ্বিনাবনিন্দ্যা পা॒থো হি ষ্মা॑ বৃষণা॒বন্তি॑দেবম্ ॥ ১\।১৮০\।০৭
যু॒বাং চি॒দ্ধি ষ্মা॑শ্বিনা॒বনু॒ দ্যূন্বিরু॑দ্রস্য প্র॒স্রব॑ণস্য সা॒তৌ ।
অ॒গস্ত্যো॑ ন॒রাং নৃষু॒ প্রশ॑স্ত॒ঃ কারা॑ধুনীব চিতযত্স॒হস্রৈ॑ঃ ॥ ১\।১৮০\।০৮
প্র যদ্বহে॑থে মহি॒না রথ॑স্য॒ প্র স্য॑ন্দ্রা যাথো॒ মনু॑ষো॒ ন হোতা॑ ।
ধ॒ত্তং সূ॒রিভ্য॑ উ॒ত বা॒ স্বশ্ব্য॒ং নাস॑ত্যা রযি॒ষাচ॑ঃ স্যাম ॥ ১\।১৮০\।০৯
তং বা॒ং রথ॑ং ব॒যম॒দ্যা হু॑বেম॒ স্তোমৈ॑রশ্বিনা সুবি॒তায॒ নব্য॑ম্ ।
অরি॑ষ্টনেমি॒ং পরি॒ দ্যামি॑যা॒নং বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮০\।১০
কদু॒ প্রেষ্টা॑বি॒ষাং র॑যী॒ণাম॑ধ্ব॒র্যন্তা॒ যদু॑ন্নিনী॒থো অ॒পাম্ ।
অ॒যং বা॑ং য॒জ্ঞো অ॑কৃত॒ প্রশ॑স্তি॒ং বসু॑ধিতী॒ অবি॑তারা জনানাম্ ॥ ১\।১৮১\।০১
আ বা॒মশ্বা॑স॒ঃ শুচ॑যঃ পয॒স্পা বাত॑রংহসো দি॒ব্যাসো॒ অত্যা॑ঃ ।
ম॒নো॒জুবো॒ বৃষ॑ণো বী॒তপৃ॑ষ্ঠা॒ এহ স্ব॒রাজো॑ অ॒শ্বিনা॑ বহন্তু ॥ ১\।১৮১\।০২
আ বা॒ং রথো॒ঽবনি॒র্ন প্র॒বত্বা॑ন্সৃ॒প্রব॑ন্ধুরঃ সুবি॒তায॑ গম্যাঃ ।
বৃষ্ণ॑ঃ স্থাতারা॒ মন॑সো॒ জবী॑যানহম্পূ॒র্বো য॑জ॒তো ধি॑ষ্ণ্যা॒ যঃ ॥ ১\।১৮১\।০৩
ই॒হেহ॑ জা॒তা সম॑বাবশীতামরে॒পসা॑ ত॒ন্বা॒৩॒॑ নাম॑ভি॒ঃ স্বৈঃ ।
জি॒ষ্ণুর্বা॑ম॒ন্যঃ সুম॑খস্য সূ॒রির্দি॒বো অ॒ন্যঃ সু॒ভগ॑ঃ পু॒ত্র ঊ॑হে ॥ ১\।১৮১\।০৪
প্র বা॑ং নিচে॒রুঃ ক॑কু॒হো বশা॒ঁ অনু॑ পি॒শঙ্গ॑রূপ॒ঃ সদ॑নানি গম্যাঃ ।
হরী॑ অ॒ন্যস্য॑ পী॒পয॑ন্ত॒ বাজৈ॑র্ম॒থ্রা রজা॑ংস্যশ্বিনা॒ বি ঘোষৈ॑ঃ ॥ ১\।১৮১\।০৫
প্র বা॑ং শ॒রদ্বা॑ন্বৃষ॒ভো ন নি॒ষ্ষাট্ পূ॒র্বীরিষ॑শ্চরতি॒ মধ্ব॑ ই॒ষ্ণন্ ।
এবৈ॑র॒ন্যস্য॑ পী॒পয॑ন্ত॒ বাজৈ॒র্বেষ॑ন্তীরূ॒র্ধ্বা ন॒দ্যো॑ ন॒ আগু॑ঃ ॥ ১\।১৮১\।০৬
অস॑র্জি বা॒ং স্থবি॑রা বেধসা॒ গীর্বা॒ল়্হে অ॑শ্বিনা ত্রে॒ধা ক্ষর॑ন্তী ।
উপ॑স্তুতাববত॒ং নাধ॑মান॒ং যাম॒ন্নযা॑মঞ্ছৃণুত॒ং হব॑ং মে ॥ ১\।১৮১\।০৭
উ॒ত স্যা বা॒ং রুশ॑তো॒ বপ্স॑সো॒ গীস্ত্রি॑ব॒র্হিষি॒ সদ॑সি পিন্বতে॒ নৄন্ ।
বৃষা॑ বাং মে॒ঘো বৃ॑ষণা পীপায॒ গোর্ন সেকে॒ মনু॑ষো দশ॒স্যন্ ॥ ১\।১৮১\।০৮
যু॒বাং পূ॒ষেবা॑শ্বিনা॒ পুর॑ংধির॒গ্নিমু॒ষাং ন জ॑রতে হ॒বিষ্মা॑ন্ ।
হু॒বে যদ্বা॑ং বরিব॒স্যা গৃ॑ণা॒নো বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮১\।০৯
অভূ॑দি॒দং ব॒যুন॒মো ষু ভূ॑ষতা॒ রথো॒ বৃষ॑ণ্বা॒ন্মদ॑তা মনীষিণঃ ।
ধি॒য॒ংজি॒ন্বা ধিষ্ণ্যা॑ বি॒শ্পলা॑বসূ দি॒বো নপা॑তা সু॒কৃতে॒ শুচি॑ব্রতা ॥ ১\।১৮২\।০১
ইন্দ্র॑তমা॒ হি ধিষ্ণ্যা॑ ম॒রুত্ত॑মা দ॒স্রা দংসি॑ষ্ঠা র॒থ্যা॑ র॒থীত॑মা ।
পূ॒র্ণং রথ॑ং বহেথে॒ মধ্ব॒ আচি॑ত॒ং তেন॑ দা॒শ্বাংস॒মুপ॑ যাথো অশ্বিনা ॥ ১\।১৮২\।০২
কিমত্র॑ দস্রা কৃণুথ॒ঃ কিমা॑সাথে॒ জনো॒ যঃ কশ্চি॒দহ॑বির্মহী॒যতে॑ ।
অতি॑ ক্রমিষ্টং জু॒রত॑ং প॒ণেরসু॒ং জ্যোতি॒র্বিপ্রা॑য কৃণুতং বচ॒স্যবে॑ ॥ ১\।১৮২\।০৩
জ॒ম্ভয॑তম॒ভিতো॒ রায॑ত॒ঃ শুনো॑ হ॒তং মৃধো॑ বি॒দথু॒স্তান্য॑শ্বিনা ।
বাচ॑ংবাচং জরি॒তূ র॒ত্নিনী॑ং কৃতমু॒ভা শংস॑ং নাসত্যাবত॒ং মম॑ ॥ ১\।১৮২\।০৪
যু॒বমে॒তং চ॑ক্রথু॒ঃ সিন্ধু॑ষু প্ল॒বমা॑ত্ম॒ন্বন্ত॑ং প॒ক্ষিণ॑ং তৌ॒গ্র্যায॒ কম্ ।
যেন॑ দেব॒ত্রা মন॑সা নিরূ॒হথু॑ঃ সুপপ্ত॒নী পে॑তথু॒ঃ ক্ষোদ॑সো ম॒হঃ ॥ ১\।১৮২\।০৫
অব॑বিদ্ধং তৌ॒গ্র্যম॒প্স্ব১॒॑ন্তর॑নারম্ভ॒ণে তম॑সি॒ প্রবি॑দ্ধম্ ।
চত॑স্রো॒ নাবো॒ জঠ॑লস্য॒ জুষ্টা॒ উদ॒শ্বিভ্যা॑মিষি॒তাঃ পা॑রযন্তি ॥ ১\।১৮২\।০৬
কঃ স্বি॑দ্বৃ॒ক্ষো নিষ্ঠি॑তো॒ মধ্যে॒ অর্ণ॑সো॒ যং তৌ॒গ্র্যো না॑ধি॒তঃ প॒র্যষ॑স্বজত্ ।
প॒র্ণা মৃ॒গস্য॑ প॒তরো॑রিবা॒রভ॒ উদ॑শ্বিনা ঊহথু॒ঃ শ্রোম॑তায॒ কম্ ॥ ১\।১৮২\।০৭
তদ্বা॑ং নরা নাসত্যা॒বনু॑ ষ্যা॒দ্যদ্বা॒ং মানা॑স উ॒চথ॒মবো॑চন্ ।
অ॒স্মাদ॒দ্য সদ॑সঃ সো॒ম্যাদা বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮২\।০৮
তং যু॑ঞ্জাথা॒ং মন॑সো॒ যো জবী॑যান্ত্রিবন্ধু॒রো বৃ॑ষণা॒ যস্ত্রি॑চ॒ক্রঃ ।
যেনো॑পযা॒থঃ সু॒কৃতো॑ দুরো॒ণং ত্রি॒ধাতু॑না পতথো॒ বির্ন প॒র্ণৈঃ ॥ ১\।১৮৩\।০১
সু॒বৃদ্রথো॑ বর্ততে॒ যন্ন॒ভি ক্ষাং যত্তিষ্ঠ॑থ॒ঃ ক্রতু॑ম॒ন্তানু॑ পৃ॒ক্ষে ।
বপু॑র্বপু॒ষ্যা স॑চতামি॒যং গীর্দি॒বো দু॑হি॒ত্রোষসা॑ সচেথে ॥ ১\।১৮৩\।০২
আ তি॑ষ্ঠতং সু॒বৃত॒ং যো রথো॑ বা॒মনু॑ ব্র॒তানি॒ বর্ত॑তে হ॒বিষ্মা॑ন্ ।
যেন॑ নরা নাসত্যেষ॒যধ্যৈ॑ ব॒র্তির্যা॒থস্তন॑যায॒ ত্মনে॑ চ ॥ ১\।১৮৩\।০৩
মা বা॒ং বৃকো॒ মা বৃ॒কীরা দ॑ধর্ষী॒ন্মা পরি॑ বর্ক্তমু॒ত মাতি॑ ধক্তম্ ।
অ॒যং বা॑ং ভা॒গো নিহি॑ত ই॒যং গীর্দস্রা॑বি॒মে বা॑ং নি॒ধযো॒ মধূ॑নাম্ ॥ ১\।১৮৩\।০৪
যু॒বাং গোত॑মঃ পুরুমী॒ল়্হো অত্রি॒র্দস্রা॒ হব॒তেঽব॑সে হ॒বিষ্মা॑ন্ ।
দিশ॒ং ন দি॒ষ্টামৃ॑জূ॒যেব॒ যন্তা মে॒ হব॑ং নাস॒ত্যোপ॑ যাতম্ ॥ ১\।১৮৩\।০৫
অতা॑রিষ্ম॒ তম॑সস্পা॒রম॒স্য প্রতি॑ বা॒ং স্তোমো॑ অশ্বিনাবধাযি ।
এহ যা॑তং প॒থিভি॑র্দেব॒যানৈ॑র্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮৩\।০৬
তা বা॑ম॒দ্য তাব॑প॒রং হু॑বেমো॒চ্ছন্ত্যা॑মু॒ষসি॒ বহ্নি॑রু॒ক্থৈঃ ।
নাস॑ত্যা॒ কুহ॑ চি॒ত্সন্তা॑ব॒র্যো দি॒বো নপা॑তা সু॒দাস্ত॑রায ॥ ১\।১৮৪\।০১
অ॒স্মে ঊ॒ ষু বৃ॑ষণা মাদযেথা॒মুত্প॒ণীঁর্হ॑তমূ॒র্ম্যা মদ॑ন্তা ।
শ্রু॒তং মে॒ অচ্ছো॑ক্তিভির্মতী॒নামেষ্টা॑ নরা॒ নিচে॑তারা চ॒ কর্ণৈ॑ঃ ॥ ১\।১৮৪\।০২
শ্রি॒যে পূ॑ষন্নিষু॒কৃতে॑ব দে॒বা নাস॑ত্যা বহ॒তুং সূ॒র্যাযা॑ঃ ।
ব॒চ্যন্তে॑ বাং ককু॒হা অ॒প্সু জা॒তা যু॒গা জূ॒র্ণেব॒ বরু॑ণস্য॒ ভূরে॑ঃ ॥ ১\।১৮৪\।০৩
অ॒স্মে সা বা॑ং মাধ্বী রা॒তির॑স্তু॒ স্তোম॑ং হিনোতং মা॒ন্যস্য॑ কা॒রোঃ ।
অনু॒ যদ্বা॑ং শ্রব॒স্যা॑ সুদানূ সু॒বীর্যা॑য চর্ষ॒ণযো॒ মদ॑ন্তি ॥ ১\।১৮৪\।০৪
এ॒ষ বা॒ং স্তোমো॑ অশ্বিনাবকারি॒ মানে॑ভির্মঘবানা সুবৃ॒ক্তি ।
যা॒তং ব॒র্তিস্তন॑যায॒ ত্মনে॑ চা॒গস্ত্যে॑ নাসত্যা॒ মদ॑ন্তা ॥ ১\।১৮৪\।০৫
অতা॑রিষ্ম॒ তম॑সস্পা॒রম॒স্য প্রতি॑ বা॒ং স্তোমো॑ অশ্বিনাবধাযি ।
এহ যা॑তং প॒থিভি॑র্দেব॒যানৈ॑র্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮৪\।০৬
ক॒ত॒রা পূর্বা॑ কত॒রাপ॑রা॒যোঃ ক॒থা জা॒তে ক॑বয॒ঃ কো বি বে॑দ ।
বিশ্ব॒ং ত্মনা॑ বিভৃতো॒ যদ্ধ॒ নাম॒ বি ব॑র্তেতে॒ অহ॑নী চ॒ক্রিযে॑ব ॥ ১\।১৮৫\।০১
ভূরি॒ং দ্বে অচ॑রন্তী॒ চর॑ন্তং প॒দ্বন্ত॒ং গর্ভ॑ম॒পদী॑ দধাতে ।
নিত্য॒ং ন সূ॒নুং পি॒ত্রোরু॒পস্থে॒ দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০২
অ॒নে॒হো দা॒ত্রমদি॑তেরন॒র্বং হু॒বে স্ব॑র্বদব॒ধং নম॑স্বত্ ।
তদ্রো॑দসী জনযতং জরি॒ত্রে দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০৩
অত॑প্যমানে॒ অব॒সাব॑ন্তী॒ অনু॑ ষ্যাম॒ রোদ॑সী দে॒বপু॑ত্রে ।
উ॒ভে দে॒বানা॑মু॒ভযে॑ভি॒রহ্না॒ং দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০৪
স॒ংগচ্ছ॑মানে যুব॒তী সম॑ন্তে॒ স্বসা॑রা জা॒মী পি॒ত্রোরু॒পস্থে॑ ।
অ॒ভি॒জিঘ্র॑ন্তী॒ ভুব॑নস্য॒ নাভি॒ং দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০৫
উ॒র্বী সদ্ম॑নী বৃহ॒তী ঋ॒তেন॑ হু॒বে দে॒বানা॒মব॑সা॒ জনি॑ত্রী ।
দ॒ধাতে॒ যে অ॒মৃত॑ং সু॒প্রতী॑কে॒ দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০৬
উ॒র্বী পৃ॒থ্বী ব॑হু॒লে দূ॒রেঅ॑ন্তে॒ উপ॑ ব্রুবে॒ নম॑সা য॒জ্ঞে অ॒স্মিন্ ।
দ॒ধাতে॒ যে সু॒ভগে॑ সু॒প্রতূ॑র্তী॒ দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০৭
দে॒বান্বা॒ যচ্চ॑কৃ॒মা কচ্চি॒দাগ॒ঃ সখা॑যং বা॒ সদ॒মিজ্জাস্প॑তিং বা ।
ই॒যং ধীর্ভূ॑যা অব॒যান॑মেষা॒ং দ্যাবা॒ রক্ষ॑তং পৃথিবী নো॒ অভ্বা॑ত্ ॥ ১\।১৮৫\।০৮
উ॒ভা শংসা॒ নর্যা॒ মাম॑বিষ্টামু॒ভে মামূ॒তী অব॑সা সচেতাম্ ।
ভূরি॑ চিদ॒র্যঃ সু॒দাস্ত॑রাযে॒ষা মদ॑ন্ত ইষযেম দেবাঃ ॥ ১\।১৮৫\।০৯
ঋ॒তং দি॒বে তদ॑বোচং পৃথি॒ব্যা অ॑ভিশ্রা॒বায॑ প্রথ॒মং সু॑মে॒ধাঃ ।
পা॒তাম॑ব॒দ্যাদ্দু॑রি॒তাদ॒ভীকে॑ পি॒তা মা॒তা চ॑ রক্ষতা॒মবো॑ভিঃ ॥ ১\।১৮৫\।১০
ই॒দং দ্যা॑বাপৃথিবী স॒ত্যম॑স্তু॒ পিত॒র্মাত॒র্যদি॒হোপ॑ব্রু॒বে বা॑ম্ ।
ভূ॒তং দে॒বানা॑মব॒মে অবো॑ভির্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮৫\।১১
আ ন॒ ইল়া॑ভির্বি॒দথে॑ সুশ॒স্তি বি॒শ্বান॑রঃ সবি॒তা দে॒ব এ॑তু ।
অপি॒ যথা॑ যুবানো॒ মত্স॑থা নো॒ বিশ্ব॒ং জগ॑দভিপি॒ত্বে ম॑নী॒ষা ॥ ১\।১৮৬\।০১
আ নো॒ বিশ্ব॒ আস্ক্রা॑ গমন্তু দে॒বা মি॒ত্রো অ॑র্য॒মা বরু॑ণঃ স॒জোষা॑ঃ ।
ভুব॒ন্যথা॑ নো॒ বিশ্বে॑ বৃ॒ধাস॒ঃ কর॑ন্সু॒ষাহা॑ বিথু॒রং ন শব॑ঃ ॥ ১\।১৮৬\।০২
প্রেষ্ঠ॑ং বো॒ অতি॑থিং গৃণীষে॒ঽগ্নিং শ॒স্তিভি॑স্তু॒র্বণি॑ঃ স॒জোষা॑ঃ ।
অস॒দ্যথা॑ নো॒ বরু॑ণঃ সুকী॒র্তিরিষ॑শ্চ পর্ষদরিগূ॒র্তঃ সূ॒রিঃ ॥ ১\।১৮৬\।০৩
উপ॑ ব॒ এষে॒ নম॑সা জিগী॒ষোষাসা॒নক্তা॑ সু॒দুঘে॑ব ধে॒নুঃ ।
স॒মা॒নে অহ॑ন্বি॒মিমা॑নো অ॒র্কং বিষু॑রূপে॒ পয॑সি॒ সস্মি॒ন্নূধ॑ন্ ॥ ১\।১৮৬\।০৪
উ॒ত নোঽহি॑র্বু॒ধ্ন্যো॒৩॒॑ ময॑স্ক॒ঃ শিশু॒ং ন পি॒প্যুষী॑ব বেতি॒ সিন্ধু॑ঃ ।
যেন॒ নপা॑তম॒পাং জু॒নাম॑ মনো॒জুবো॒ বৃষ॑ণো॒ যং বহ॑ন্তি ॥ ১\।১৮৬\।০৫
উ॒ত ন॑ ঈ॒ং ত্বষ্টা গ॒ন্ত্বচ্ছা॒ স্মত্সূ॒রিভি॑রভিপি॒ত্বে স॒জোষা॑ঃ ।
আ বৃ॑ত্র॒হেন্দ্র॑শ্চর্ষণি॒প্রাস্তু॒বিষ্ট॑মো ন॒রাং ন॑ ই॒হ গ॑ম্যাঃ ॥ ১\।১৮৬\।০৬
উ॒ত ন॑ ঈং ম॒তযোঽশ্ব॑যোগা॒ঃ শিশু॒ং ন গাব॒স্তরু॑ণং রিহন্তি ।
তমী॒ং গিরো॒ জন॑যো॒ ন পত্নী॑ঃ সুর॒ভিষ্ট॑মং ন॒রাং ন॑সন্ত ॥ ১\।১৮৬\।০৭
উ॒ত ন॑ ঈং ম॒রুতো॑ বৃ॒দ্ধসে॑না॒ঃ স্মদ্রোদ॑সী॒ সম॑নসঃ সদন্তু ।
পৃষ॑দশ্বাসো॒ঽবন॑যো॒ ন রথা॑ রি॒শাদ॑সো মিত্র॒যুজো॒ ন দে॒বাঃ ॥ ১\।১৮৬\।০৮
প্র নু যদে॑ষাং মহি॒না চি॑কি॒ত্রে প্র যু॑ঞ্জতে প্র॒যুজ॒স্তে সু॑বৃ॒ক্তি ।
অধ॒ যদে॑ষাং সু॒দিনে॒ ন শরু॒র্বিশ্ব॒মেরি॑ণং প্রুষা॒যন্ত॒ সেনা॑ঃ ॥ ১\।১৮৬\।০৯
প্রো অ॒শ্বিনা॒বব॑সে কৃণুধ্ব॒ং প্র পূ॒ষণ॒ং স্বত॑বসো॒ হি সন্তি॑ ।
অ॒দ্বে॒ষো বিষ্ণু॒র্বাত॑ ঋভু॒ক্ষা অচ্ছা॑ সু॒ম্নায॑ ববৃতীয দে॒বান্ ॥ ১\।১৮৬\।১০
ই॒যং সা বো॑ অ॒স্মে দীধি॑তির্যজত্রা অপি॒প্রাণী॑ চ॒ সদ॑নী চ ভূযাঃ ।
নি যা দে॒বেষু॒ যত॑তে বসূ॒যুর্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮৬\।১১
পি॒তুং নু স্তো॑ষং ম॒হো ধ॒র্মাণ॒ং তবি॑ষীম্ ।
যস্য॑ ত্রি॒তো ব্যোজ॑সা বৃ॒ত্রং বিপ॑র্বম॒র্দয॑ত্ ॥ ১\।১৮৭\।০১
স্বাদো॑ পিতো॒ মধো॑ পিতো ব॒যং ত্বা॑ ববৃমহে ।
অ॒স্মাক॑মবি॒তা ভ॑ব ॥ ১\।১৮৭\।০২
উপ॑ নঃ পিত॒বা চ॑র শি॒বঃ শি॒বাভি॑রূ॒তিভি॑ঃ ।
ম॒যো॒ভুর॑দ্বিষে॒ণ্যঃ সখা॑ সু॒শেবো॒ অদ্ব॑যাঃ ॥ ১\।১৮৭\।০৩
তব॒ ত্যে পি॑তো॒ রসা॒ রজা॒ংস্যনু॒ বিষ্ঠি॑তাঃ ।
দি॒বি বাতা॑ ইব শ্রি॒তাঃ ॥ ১\।১৮৭\।০৪
তব॒ ত্যে পি॑তো॒ দদ॑ত॒স্তব॑ স্বাদিষ্ঠ॒ তে পি॑তো ।
প্র স্বা॒দ্মানো॒ রসা॑নাং তুবি॒গ্রীবা॑ ইবেরতে ॥ ১\।১৮৭\।০৫
ত্বে পি॑তো ম॒হানা॑ং দে॒বানা॒ং মনো॑ হি॒তম্ ।
অকা॑রি॒ চারু॑ কে॒তুনা॒ তবাহি॒মব॑সাবধীত্ ॥ ১\।১৮৭\।০৬
যদ॒দো পি॑তো॒ অজ॑গন্বি॒বস্ব॒ পর্ব॑তানাম্ ।
অত্রা॑ চিন্নো মধো পি॒তোঽর॑ং ভ॒ক্ষায॑ গম্যাঃ ॥ ১\।১৮৭\।০৭
যদ॒পামোষ॑ধীনাং পরি॒ংশমা॑রি॒শাম॑হে ।
বাতা॑পে॒ পীব॒ ইদ্ভ॑ব ॥ ১\।১৮৭\।০৮
যত্তে॑ সোম॒ গবা॑শিরো॒ যবা॑শিরো॒ ভজা॑মহে ।
বাতা॑পে॒ পীব॒ ইদ্ভ॑ব ॥ ১\।১৮৭\।০৯
ক॒র॒ম্ভ ও॑ষধে ভব॒ পীবো॑ বৃ॒ক্ক উ॑দার॒থিঃ ।
বাতা॑পে॒ পীব॒ ইদ্ভ॑ব ॥ ১\।১৮৭\।১০
তং ত্বা॑ ব॒যং পি॑তো॒ বচো॑ভি॒র্গাবো॒ ন হ॒ব্যা সু॑ষূদিম ।
দে॒বেভ্য॑স্ত্বা সধ॒মাদ॑ম॒স্মভ্য॑ং ত্বা সধ॒মাদ॑ম্ ॥ ১\।১৮৭\।১১
সমি॑দ্ধো অ॒দ্য রা॑জসি দে॒বো দে॒বৈঃ স॑হস্রজিত্ ।
দূ॒তো হ॒ব্যা ক॒বির্ব॑হ ॥ ১\।১৮৮\।০১
তনূ॑নপাদৃ॒তং য॒তে মধ্বা॑ য॒জ্ঞঃ সম॑জ্যতে ।
দধ॑ত্সহ॒স্রিণী॒রিষ॑ঃ ॥ ১\।১৮৮\।০২
আ॒জুহ্বা॑নো ন॒ ঈড্যো॑ দে॒বাঁ আ ব॑ক্ষি য॒জ্ঞিযা॑ন্ ।
অগ্নে॑ সহস্র॒সা অ॑সি ॥ ১\।১৮৮\।০৩
প্রা॒চীন॑ং ব॒র্হিরোজ॑সা স॒হস্র॑বীরমস্তৃণন্ ।
যত্রা॑দিত্যা বি॒রাজ॑থ ॥ ১\।১৮৮\।০৪
বি॒রাট্ স॒ম্রাড্বি॒ভ্বীঃ প্র॒ভ্বীর্ব॒হ্বীশ্চ॒ ভূয॑সীশ্চ॒ যাঃ ।
দুরো॑ ঘৃ॒তান্য॑ক্ষরন্ ॥ ১\।১৮৮\।০৫
সু॒রু॒ক্মে হি সু॒পেশ॒সাধি॑ শ্রি॒যা বি॒রাজ॑তঃ ।
উ॒ষাসা॒বেহ সী॑দতাম্ ॥ ১\।১৮৮\।০৬
প্র॒থ॒মা হি সু॒বাচ॑সা॒ হোতা॑রা॒ দৈব্যা॑ ক॒বী ।
য॒জ্ঞং নো॑ যক্ষতামি॒মম্ ॥ ১\।১৮৮\।০৭
ভার॒তীল়ে॒ সর॑স্বতি॒ যা ব॒ঃ সর্বা॑ উপব্রু॒বে ।
তা ন॑শ্চোদযত শ্রি॒যে ॥ ১\।১৮৮\।০৮
ত্বষ্টা॑ রূ॒পাণি॒ হি প্র॒ভুঃ প॒শূন্বিশ্বা॑ন্সমান॒জে ।
তেষা॑ং নঃ স্ফা॒তিমা য॑জ ॥ ১\।১৮৮\।০৯
উপ॒ ত্মন্যা॑ বনস্পতে॒ পাথো॑ দে॒বেভ্য॑ঃ সৃজ ।
অ॒গ্নির্হ॒ব্যানি॑ সিষ্বদত্ ॥ ১\।১৮৮\।১০
পু॒রো॒গা অ॒গ্নির্দে॒বানা॑ং গায॒ত্রেণ॒ সম॑জ্যতে ।
স্বাহা॑কৃতীষু রোচতে ॥ ১\।১৮৮\।১১
অগ্নে॒ নয॑ সু॒পথা॑ রা॒যে অ॒স্মান্বিশ্বা॑নি দেব ব॒যুনা॑নি বি॒দ্বান্ ।
যু॒যো॒ধ্য১॒॑স্মজ্জু॑হুরা॒ণমেনো॒ ভূযি॑ষ্ঠাং তে॒ নম॑উক্তিং বিধেম ॥ ১\।১৮৯\।০১
অগ্নে॒ ত্বং পা॑রযা॒ নব্যো॑ অ॒স্মান্স্ব॒স্তিভি॒রতি॑ দু॒র্গাণি॒ বিশ্বা॑ ।
পূশ্চ॑ পৃ॒থ্বী ব॑হু॒লা ন॑ উ॒র্বী ভবা॑ তো॒কায॒ তন॑যায॒ শং যোঃ ॥ ১\।১৮৯\।০২
অগ্নে॒ ত্বম॒স্মদ্যু॑যো॒ধ্যমী॑বা॒ অন॑গ্নিত্রা অ॒ভ্যম॑ন্ত কৃ॒ষ্টীঃ ।
পুন॑র॒স্মভ্য॑ং সুবি॒তায॑ দেব॒ ক্ষাং বিশ্বে॑ভির॒মৃতে॑ভির্যজত্র ॥ ১\।১৮৯\।০৩
পা॒হি নো॑ অগ্নে পা॒যুভি॒রজ॑স্রৈরু॒ত প্রি॒যে সদ॑ন॒ আ শু॑শু॒ক্বান্ ।
মা তে॑ ভ॒যং জ॑রি॒তার॑ং যবিষ্ঠ নূ॒নং বি॑দ॒ন্মাপ॒রং স॑হস্বঃ ॥ ১\।১৮৯\।০৪
মা নো॑ অ॒গ্নেঽব॑ সৃজো অ॒ঘাযা॑বি॒ষ্যবে॑ রি॒পবে॑ দু॒চ্ছুনা॑যৈ ।
মা দ॒ত্বতে॒ দশ॑তে॒ মাদতে॑ নো॒ মা রীষ॑তে সহসাব॒ন্পরা॑ দাঃ ॥ ১\।১৮৯\।০৫
বি ঘ॒ ত্বাবা॑ঁ ঋতজাত যংসদ্গৃণা॒নো অ॑গ্নে ত॒ন্বে॒৩॒॑ বরূ॑থম্ ।
বিশ্বা॑দ্রিরি॒ক্ষোরু॒ত বা॑ নিনি॒ত্সোর॑ভি॒হ্রুতা॒মসি॒ হি দে॑ব বি॒ষ্পট্ ॥ ১\।১৮৯\।০৬
ত্বং তাঁ অ॑গ্ন উ॒ভযা॒ন্বি বি॒দ্বান্বেষি॑ প্রপি॒ত্বে মনু॑ষো যজত্র ।
অ॒ভি॒পি॒ত্বে মন॑বে॒ শাস্যো॑ ভূর্মর্মৃ॒জেন্য॑ উ॒শিগ্ভি॒র্নাক্রঃ ॥ ১\।১৮৯\।০৭
অবো॑চাম নি॒বচ॑নান্যস্মি॒ন্মান॑স্য সূ॒নুঃ স॑হসা॒নে অ॒গ্নৌ ।
ব॒যং স॒হস্র॒মৃষি॑ভিঃ সনেম বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৮৯\।০৮
অ॒ন॒র্বাণ॑ং বৃষ॒ভং ম॒ন্দ্রজি॑হ্ব॒ং বৃহ॒স্পতি॑ং বর্ধযা॒ নব্য॑ম॒র্কৈঃ ।
গা॒থা॒ন্য॑ঃ সু॒রুচো॒ যস্য॑ দে॒বা আ॑শৃ॒ণ্বন্তি॒ নব॑মানস্য॒ মর্তা॑ঃ ॥ ১\।১৯০\।০১
তমৃ॒ত্বিযা॒ উপ॒ বাচ॑ঃ সচন্তে॒ সর্গো॒ ন যো দে॑বয॒তামস॑র্জি ।
বৃহ॒স্পতি॒ঃ স হ্যঞ্জো॒ বরা॑ংসি॒ বিভ্বাভ॑ব॒ত্সমৃ॒তে মা॑ত॒রিশ্বা॑ ॥ ১\।১৯০\।০২
উপ॑স্তুতি॒ং নম॑স॒ উদ্য॑তিং চ॒ শ্লোক॑ং যংসত্সবি॒তেব॒ প্র বা॒হূ ।
অ॒স্য ক্রত্বা॑হ॒ন্যো॒৩॒॑ যো অস্তি॑ মৃ॒গো ন ভী॒মো অ॑র॒ক্ষস॒স্তুবি॑ষ্মান্ ॥ ১\।১৯০\।০৩
অ॒স্য শ্লোকো॑ দি॒বীয॑তে পৃথি॒ব্যামত্যো॒ ন য॑ংসদ্যক্ষ॒ভৃদ্বিচে॑তাঃ ।
মৃ॒গাণা॒ং ন হে॒তযো॒ যন্তি॑ চে॒মা বৃহ॒স্পতে॒রহি॑মাযাঁ অ॒ভি দ্যূন্ ॥ ১\।১৯০\।০৪
যে ত্বা॑ দেবোস্রি॒কং মন্য॑মানাঃ পা॒পা ভ॒দ্রমু॑প॒জীব॑ন্তি প॒জ্রাঃ ।
ন দূ॒ঢ্যে॒৩॒॑ অনু॑ দদাসি বা॒মং বৃহ॑স্পতে॒ চয॑স॒ ইত্পিযা॑রুম্ ॥ ১\।১৯০\।০৫
সু॒প্রৈতু॑ঃ সূ॒যব॑সো॒ ন পন্থা॑ দুর্নি॒যন্তু॒ঃ পরি॑প্রীতো॒ ন মি॒ত্রঃ ।
অ॒ন॒র্বাণো॑ অ॒ভি যে চক্ষ॑তে॒ নোঽপী॑বৃতা অপোর্ণু॒বন্তো॑ অস্থুঃ ॥ ১\।১৯০\।০৬
সং যং স্তুভো॒ঽবন॑যো॒ ন যন্তি॑ সমু॒দ্রং ন স্র॒বতো॒ রোধ॑চক্রাঃ ।
স বি॒দ্বাঁ উ॒ভয॑ং চষ্টে অ॒ন্তর্বৃহ॒স্পতি॒স্তর॒ আপ॑শ্চ॒ গৃধ্র॑ঃ ॥ ১\।১৯০\।০৭
এ॒বা ম॒হস্তু॑বিজা॒তস্তুবি॑ষ্মা॒ন্বৃহ॒স্পতি॑র্বৃষ॒ভো ধা॑যি দে॒বঃ ।
স ন॑ঃ স্তু॒তো বী॒রব॑দ্ধাতু॒ গোম॑দ্বি॒দ্যামে॒ষং বৃ॒জন॑ং জী॒রদা॑নুম্ ॥ ১\।১৯০\।০৮
কঙ্ক॑তো॒ ন কঙ্ক॒তোঽথো॑ সতী॒নক॑ঙ্কতঃ ।
দ্বাবিতি॒ প্লুষী॒ ইতি॒ ন্য১॒॑দৃষ্টা॑ অলিপ্সত ॥ ১\।১৯১\।০১
অ॒দৃষ্টা॑ন্হন্ত্যায॒ত্যথো॑ হন্তি পরায॒তী ।
অথো॑ অবঘ্ন॒তী হ॒ন্ত্যথো॑ পিনষ্টি পিংষ॒তী ॥ ১\।১৯১\।০২
শ॒রাস॒ঃ কুশ॑রাসো দ॒র্ভাস॑ঃ সৈ॒র্যা উ॒ত ।
মৌ॒ঞ্জা অ॒দৃষ্টা॑ বৈরি॒ণাঃ সর্বে॑ সা॒কং ন্য॑লিপ্সত ॥ ১\।১৯১\।০৩
নি গাবো॑ গো॒ষ্ঠে অ॑সদ॒ন্নি মৃ॒গাসো॑ অবিক্ষত ।
নি কে॒তবো॒ জনা॑না॒ং ন্য১॒॑দৃষ্টা॑ অলিপ্সত ॥ ১\।১৯১\।০৪
এ॒ত উ॒ ত্যে প্রত্য॑দৃশ্রন্প্রদো॒ষং তস্ক॑রা ইব ।
অদৃ॑ষ্টা॒ বিশ্ব॑দৃষ্টা॒ঃ প্রতি॑বুদ্ধা অভূতন ॥ ১\।১৯১\।০৫
দ্যৌর্ব॑ঃ পি॒তা পৃ॑থি॒বী মা॒তা সোমো॒ ভ্রাতাদি॑তি॒ঃ স্বসা॑ ।
অদৃ॑ষ্টা॒ বিশ্ব॑দৃষ্টা॒স্তিষ্ঠ॑তে॒লয॑তা॒ সু ক॑ম্ ॥ ১\।১৯১\।০৬
যে অংস্যা॒ যে অঙ্গ্যা॑ঃ সূ॒চীকা॒ যে প্র॑কঙ্ক॒তাঃ ।
অদৃ॑ষ্টা॒ঃ কিং চ॒নেহ ব॒ঃ সর্বে॑ সা॒কং নি জ॑স্যত ॥ ১\।১৯১\।০৭
উত্পু॒রস্তা॒ত্সূর্য॑ এতি বি॒শ্বদৃ॑ষ্টো অদৃষ্ট॒হা ।
অ॒দৃষ্টা॒ন্সর্বা॑ঞ্জ॒ম্ভয॒ন্সর্বা॑শ্চ যাতুধা॒ন্য॑ঃ ॥ ১\।১৯১\।০৮
উদ॑পপ্তদ॒সৌ সূর্য॑ঃ পু॒রু বিশ্বা॑নি॒ জূর্ব॑ন্ ।
আ॒দি॒ত্যঃ পর্ব॑তেভ্যো বি॒শ্বদৃ॑ষ্টো অদৃষ্ট॒হা ॥ ১\।১৯১\।০৯
সূর্যে॑ বি॒ষমা স॑জামি॒ দৃতি॒ং সুরা॑বতো গৃ॒হে ।
সো চি॒ন্নু ন ম॑রাতি॒ নো ব॒যং ম॑রামা॒রে অ॑স্য॒ যোজ॑নং হরি॒ষ্ঠা মধু॑ ত্বা মধু॒লা চ॑কার ॥ ১\।১৯১\।১০
ই॒য॒ত্তি॒কা শ॑কুন্তি॒কা স॒কা জ॑ঘাস তে বি॒ষম্ ।
সো চি॒ন্নু ন ম॑রাতি॒ নো ব॒যং ম॑রামা॒রে অ॑স্য॒ যোজ॑নং হরি॒ষ্ঠা মধু॑ ত্বা মধু॒লা চ॑কার ॥ ১\।১৯১\।১১
ত্রিঃ স॒প্ত বি॑ষ্পুলিঙ্গ॒কা বি॒ষস্য॒ পুষ্য॑মক্ষন্ ।
তাশ্চি॒ন্নু ন ম॑রন্তি॒ নো ব॒যং ম॑রামা॒রে অ॑স্য॒ যোজ॑নং হরি॒ষ্ঠা মধু॑ ত্বা মধু॒লা চ॑কার ॥ ১\।১৯১\।১২
ন॒বা॒নাং ন॑বতী॒নাং বি॒ষস্য॒ রোপু॑ষীণাম্ ।
সর্বা॑সামগ্রভ॒ং নামা॒রে অ॑স্য॒ যোজ॑নং হরি॒ষ্ঠা মধু॑ ত্বা মধু॒লা চ॑কার ॥ ১\।১৯১\।১৩
ত্রিঃ স॒প্ত ম॑যূ॒র্য॑ঃ স॒প্ত স্বসা॑রো অ॒গ্রুব॑ঃ ।
তাস্তে॑ বি॒ষং বি জ॑ভ্রির উদ॒কং কু॒ম্ভিনী॑রিব ॥ ১\।১৯১\।১৪
ই॒য॒ত্ত॒কঃ কু॑ষুম্ভ॒কস্ত॒কং ভি॑ন॒দ্ম্যশ্ম॑না ।
ততো॑ বি॒ষং প্র বা॑বৃতে॒ পরা॑চী॒রনু॑ স॒ংবত॑ঃ ॥ ১\।১৯১\।১৫
কু॒ষু॒ম্ভ॒কস্তদ॑ব্রবীদ্গি॒রেঃ প্র॑বর্তমান॒কঃ ।
বৃশ্চি॑কস্যার॒সং বি॒ষম॑র॒সং বৃ॑শ্চিক তে বি॒ষম্ ॥ ১\।১৯১\।১৬
ল়স্ত্ উপ্দতেদ্ জ়ুল্য্ ২, ২০১৩
ষ্পেচিঅল্ মেন্তিওন্ :
ঈনিতিঅল্ প্রোচেস্সিন্গ্ অন্দ্ হেল্প্ ব্য্ আবিনশ্ অন্দ্ ষশি ষথযে,
আবিনশ্ ছোপ্দে, ষ্রী ডেবি খ়ুমর্, ষুন্দের্ ঃঅত্তন্গদি, জ়োহ্ন্ গ়র্দ্নের্।
র়েপ্রোচেস্সেদ্ ফ়্রোম্ Oরিগিনল্ ইন্ ফ়িনল্ ফ়োর্ম্ ব্য্ ডেত্লেফ়্ Eইচ্লের্ বিথ্ অদ্দিতিওনল্ চোর্রেচ্তিওন্স্।
ষী ডেত্লেফ়্'স্ সিতে হ্ত্ত্প্://ব্ব্ব্।দেত্লেফ়্১০৮।দে/র়িগ্বেদ।হ্ত্ম্ ফ়োর্ ওথের্ দেতৈল্স্ অন্দ্ ফ়োর্মত্স্।
ডেস্চ্রিপ্তিওন্/চোম্মেন্ত্স্ :
১। ঠে তেক্ষ্ত্ ইস্ শোব্ন্ বিথ্ অচ্চেন্ত্স্ (আনুদত্তস্,দেপেন্দেন্ত্ ষ্বরিতস্, অন্দ্ ইন্দেপেন্দেন্ত্ ষ্বরিতস্ ইন্চ্লুদিন্গ্ খ়ম্পস্)।
২। Wওর্দ্স্ অরে চোন্নেচ্তেদ্ (অ॒গ্নিমী॑ল়ে)।
৩। ছ্ ইস্ দোউব্লেদ্ অস্ ইন্ গচ্ছতি অচ্চোর্দিন্গ্ তো থে রুলেস্ ওফ়্ র়িগ্বেদ-Pরতিশখ্য।
৪। আত্ থে এন্দ্ ওফ়্ অ বোর্দ্ ম্ ইস্ রেপ্লচেদ্ ব্য্ আনুস্বর ং ইফ়্ থে ইনিতিঅল্ লেত্তের্ ওফ়্ থে ফ়োল্লোবিন্গ্ বোর্দ্ ইস্ অ লবিঅল্ স্তোপ্ চোন্সোনন্ত্ (প্, ফ্, ব্, ভ্, ম্)।
৫। Vইসর্গ ঃ বেফ়োরে শ্, ষ্ ওর্ স্ ফ়োল্লোবেদ্ ব্য্ অ বোইচেলেস্স্ চোন্সোনন্ত্ ইস্ রেস্তোরেদ্ অস্ শোব্ন্ ইন্ থে প্রিন্তেদ্ র়িগ্বেদ-ষম্হিতস্।
ষোউর্চে :
ঠে আউফ়্রেচ্ত্/বন্ ণূতেন্/ঃওল্লন্দ্ (ষম্হিত) বের্সিওন্ ওফ়্ থে র়িগ্বেদ
(হ্ত্ত্প্://ব্ব্ব্।পেওপ্লে।ফ়স্।হর্বর্দ্।এদু/ঽবিত্জ়েল্/ওন্লিনের়্V।হ্ত্ম্)।
১। ঈন্ থিস্ তেক্ষ্ত্ অচ্চেন্তেদ্ বোবেল্স্ হবে ঊদত্ত (অচুতে) ওর্ 'ইন্দেপেন্দেন্ত্ ষ্বরিত' (গ্রবে) মর্কের্স্। খ়ম্পস্ অরে নোত্ শোব্ন্।
২। Wওর্দ্স্ অরে সেপরতেদ্ (অগ্ন্íম্ ঈল়ে)।
৩। ছ্ ইস্ নোত্ দোউব্লেদ্ অস্ ইন্ গছতি।
৪। আত্ থে এন্দ্ ওফ়্ অ বোর্দ্ বে ফ়িন্দ্ ম্ বেফ়োরে অ ফ়োল্লোবিন্গ্ লবিঅল্ স্তোপ্ চোন্সোনন্ত্ (প্, ফ্, ব্, ভ্, ম্)।
৫। Vইসর্গ ঃ বেফ়োরে শ্, ষ্ ওর্ স্ ফ়োল্লোবেদ্ ব্য্ অ বোইচেলেস্স্ চোন্সোনন্ত্ ইস্ দ্রোপ্পেদ্ অচ্চোর্দিন্গ্ তো অ রুলে ওফ়্ র়িগ্বেদ-Pরতিশখ্য।
ট্রন্স্লিতেরতেদ্ ব্য্ :
১। ষোউর্চে: আউফ়্রেচ্ত্/বন্ ণূতেন্/ঃওল্লন্দ্ (ষম্হিত)
২। Fইনল্ ত্রন্স্লিতেরতিওন্: ডেত্লেফ়্ Eইচ্লের্
ষ্পেচিঅল্ ঈন্স্ত্রুচ্তিওন্স্ :
ঃইঅতুস্ বেত্বীন্ অ অন্দ্ উ(ই) ইস্ শোব্ন্ ইন্ থে ঈট্র়াণ্ষ্ তেক্ষ্ত্ অস্ অউ(ই)।
ঈফ়্ যোউ সেঅর্চ্ ফ়োর্ 'ই' ('উ') যোউ বিল্ল্ ফ়িন্দ্ ৫ (৮) ঃইঅতুস্ ওচ্চুরেন্চেস্।
ঃইঅতুস্ অএ, আ, অঊ, আঅ, এঅ, অন্দ্ ওঅ অরে শোব্ন্ অস্ অ/এ, অ/আ, অ/ঊ, আ/অ, এ/অ অন্দ্ ও/অ
(বিথোউত্ "/" থে ঈত্রন্স্লতোর্ ইস্ নোত্ চোন্বের্তিন্গ্ তো ডেবনগরি চোর্রেচ্ত্ল্য্)।ঠে ঈত্রন্স্লতোর্ ইগ্নোরেস্ থে "/" চরচ্তের্।
Pলেঅসে সেন্দ্ চোর্রেচ্তিওন্স্ তো সন্স্ক্রিত্ অত্ চীর্ফ়ুল্ দোত্ চ্ ওম্
ল়স্ত্ উপ্দতেদ্ \তোদয্
হ্ত্ত্প্স্://সন্স্ক্রিত্দোচুমেন্ত্স্।ওর্গ্